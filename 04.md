# بولتن ویژه سردار سرلشکر پاسدار حسین سلامی فرمانده کل سپاه پاسداران انقلاب اسلامی
__شماره 4 به تاریخ 10/03/1401__

این بولتن صرفا در یک نسخه آماده و منتشر شده است.

بمنظور ضرورت آشنایی و اطلاع رسانی دقیق تر از آخرین اخبار و تحولات پشت پرده سیاست ، شایعات، فضای مجازی، مطالبات واقعی و غیر واقعی مردم،ترندهای فضای مجازی،تحولات منطقه و حوزه بین الملل، رصد مطالب منتشر شده در خصوص اهم شبهات مربوط به مقام معظم رهبری، سران قوا و فرماندهان سپاه پاسداران انقلاب اسلامی و چهره های خبر ساز هفته و همچنین آخرین وضعیت امنیتی سراسر کشور، خبرنامه ویژه ای به همت جمعی از صاحبنظران رسانه جمع آوری و تدوین شده است. این بولتن با توجه به مشغله ها و تراکم کاری صرفا جهت بهره برداری سردار سرلشکر پاسدار حسین سلامی فرمانده کل سپاه پاسداران انقلاب اسلامی تنظیم و ارایه شده است.

## شنیده های مربوط به مقام معظم رهبری

###  انتشار کتاب خون دلی که لعل شد با مقدمه جدید مقام معظم رهبری
شنیده شده است که کتاب خون دلی که لعل شد که بخشی از خاطرات رهبر معظم انقلاب اسلامی به زبان عربی بوده است قرار است به زودی به زبان‌های اسپانیولی، پرتغالی و فرانسوی منتشر شود و قرار است ایشان مقدمه‌ای برای این کتاب بنویسند که ترجمه شود و همراه کتاب منتشر شود. این مقدمه خطاب به جوانان آمریکای لاتین خواهد بود. مقدمه اصلی کتاب به زبان عربی خطاب به جوانان مسلمان کشورهای عربی است.
###  منظور رهبر انقلاب طرح صیانت نبود
رهبر انقلاب در پاسخ به سئوالی درباره این که آیا فرمایشات ایشان در دیدار با نمایندگان مجلس به طور مصداقی درباره طرح صیانت بوده است که فرموده اند منظورم هیچ مصداق خاصی نبود و صیانت مطرح نبود و کلی مطرح کردم که بالاخره می‌خواهید قانونگذاری کنید طوری نباشد که بعدا عقب نشینی کنید. 
###  تذکر به آیت الله رئیسی درباره تعبیر تصمیم سخت دولت
تعبیری که آیت الله رئیسی چند روز پیش به کار برده و گفته که ما دنبال اقدامات سخت و تصمیم سخت هستیم، تعبیر درستی نبوده ونوعی سهواللسان بوده که به وی تذکر داده شده است. 
###  پیگیری دفتر رهبر انقلاب درباره علل عدم تخصیص ارز برای واردات کالاهای اساسی
یکی از واردکنندگان در نامه ای به یکی از اعضای دفتر رهبر انقلاب از وضعیت بازار و میزان کالاهای اساسی انتقاد کرده و دفتر رهبر انقلاب نیز موضوع را از محمد مخبر معاون اول رئیس جمهوری پیگیری کرده که وی نیز تایید کرده است. مخبر در پاسخ به این سئوال که چرا دولت هیچ اقدامی در این باره نکرده و مانع از ورود بخش خصوصی برای تامین کالاهای اساسی شده است؟ سکوت کرده است. 
###   رسانه های انقلابی درباره حفظ و تقویت حجاب تولید محتوا کنند
سیاست کلان نظام بر این است که رسانه های انقلابی تولیدات محتوایی درباره ضرورت حفظ و تقویت حجاب داشته باشند. وضعیت حجاب اصلا خوب نیست و وارد فاز بی حجابی شده ایم. رهبر انقلاب در باره حجاب فرموده اند که ما در این مورد باید مجاهدت هوشمندانه داشته باشیم.
###  ماموریت ویژه از سوی رهبر انقلاب برای جمع آوری مواریث شیعیان یمن و هند
یکی از جانبازان سال های دفاع مقدس به نام عابدی از سوی رهبر انقلاب ماموریت یافته تا با سفر به کشورهای یمن و هند مواریت شیعیان را جمع آوری و گردآوری کند. وی دارای یکی از غنی ترین کتابخانه های شخصی است. 
###  سه موضوعی که امیر قطر در ایران پیگیری کرد
امیر قطر پیگیر سه پرونده احیای برجام و اوپک گازی و سرمایه گذاری خارجی در ایران بود. براساس گزارشاتی که از کارشناسان وزارت خارجه بدست آمده است، شیخ تمیم امیر قطر در جریان حضور در ایران و دیدارهایی که با مقامات ارشد نظام داشت، سه موضوع اصلی زیر را در دستور کار داشت: پیگیری وضعیت مذاکرات وین و احیای برجام، همراه سازی ایران برای تقویت اوپک گازی و همچنین پیشنهاداتی برای سرمایه‌گذاری این کشور در زیرساخت‌های ایران. 
نکته قابل توجه در خصوص سفر اخیر امیر قطر به ایران این است که قطری‌ها به دنبال این هستند که جایگزین عمان در پیام رسانی بین ایران و آمریکا شوند و نقش پررنگ‌تری در تحولات منطقه‌ای ایفا نمایند.
###  زاهد: امام و رهبری هم بانیان وضع موجود هستند!
آنچه امروز از آن سخن می‌گوییم، میراثی است که در ابتدا توسط امام و سپس مقام رهبری هدایت و راهبری و ریل‌گذاری شده است.
«فیاض زاهد» از فعالین اصلاح طلب و از دستگیرشدگان فتنه ۸۸ که در دولت روحانی مشاور اقتصادی دو سازمان دولتی بوده است در شماره ۷ خرداد روزنامه اعتماد در مطلبی با عنوان «بانیان وضع موجود!» نوشت: « یکی از اصطلاحاتی که در دولت جناب رییسی از رونق بالایی برخوردار است، تعبیر «بانیان وضع موجود» است. گویا این دولت در نتیجه یک انقلاب به قدرت رسیده و متولیانش در وضعیت ایجاد شده هیچ نقشی نداشته‌اند.»
###  انتقاد کارشناسان از فرمانده سابق سپاه به خاطر کم توجهی به دستور رهبر انقلاب
برخی از کارشناسان نسبت به انتصاب سردار ذوالقدرنیا به عنوان معاون اقتصادی سپاه – که در ماجرای انتشار فایل صوتی فرمانده سابق سپاه نقش داشته است-  انتقاد کرده و گفته اند که رهبر انقلاب تصریح کرده بودند که به این فرد نباید سمت پست اقتصادی یا پست حساس اقتصادی داده شود. چرا علی رغم این دستور، فرمانده سابق سپاه به وی این پست را داده است؟
رصد سپاه

###  روایت صهیونیست‌ها از قدرت دریایی سپاه پاسداران
صهیونیست ها بر این باورند که پس از انتقال موشک های کروز و قایق های تندرو به حزب الله و انصارالله یمن از سوی ایران، قدرت مانور سپاه در آب های منطقه افزایش یافته است.یک منبع عبری زبان در رابطه با استقرار یک ناو متعلق به سپاه پاسداران در دریای سرخ نوشت: اخیرا سپاه پاسداران ایران یک کشتی عظیم را در دریای سرخ مستقر کرد که به منظور جمع آوری اطلاعات و حمله به کشتی ها و اهداف مختلف از جمله اهداف اسرائیل به یک کشتی نظامی تبدیل شده است.
کشتی با نام «شهید رودکی» که قبلاً یک کشتی تجاری بود، به کشتی لجستیکی جنگی تبدیل شد. کشتی «شهید رودکی» هفته گذشته در سواحل یمن دیده شد. از تصاویر ماهواره ای دریافت شده از این کشتی، به وضوح می توان قایق های تهاجمی تندرو، پهپادها و بالگردهای مورد استفاده نیروهای ویژه سپاه پاسداران را بر روی آن مشاهده کرد.
منابع اطلاعاتی غربی بر این باورند که حمله اخیر به یک کشتی تجاری در تاریخ ۲۰۲۲/۵/۱۹ در محدوده سواحل یمن، از سوی کشتی «شهید رودکی» انجام شده است. در این حمله، افراد مسلح با قایق های تندرو سعی کردند راه کشتی تجاری را مسدود کرده و از آن بالا بروند و کنترل آن را دست بگیرند اما کشتی تجاری موفق به مانور و فرار شد.
نیروی دریایی سپاه پس از نیروی هوایی و موشکی، دومین بازوی قدرت و توانمندی سپاه است. نیروی دریایی سپاه، شامل ناوگان بزرگی از قایق های تندرو، هلیکوپتر، پهپادها و موشک های کروز دریایی است. پس از اینکه ایران موشک های کروز و قایق های تندرو را به متحدانش - سوریه، حزب الله و حوثی ها در یمن - داد، قدرت نیروی دریایی سپاه نیز افزایش یافت.
###  ضرورت عقب نشینی ایران از خواست خروج سپاه از لیست تروریسم
یکی از محورهای رسانه‌ای جریان معاند در هفته گذشته، ضرورت عقب نشینی ایران از درخواست خروج سپاه از لیست گروه های تروریستی بود. این رسانه ها با القای ضرورت‌ بازبینی راهبرد جمهوری اسلامی در قبال مذاکرات وین و عقب نشینی از درخواست خروج سپاه از لیست گروه های تروریستی و با بازتاب گزارش پولیتیکو درباره تصمیم دولت بایدن مبنی بر باقی ماندن سپاه در لیست تروریستی و دوگانه سازی تطمیع (هویج) و تهدید (چماق) و با اعلام اینکه زمان به زیان ایران در گذر است عنوان می کردند: اگر برجام احیا شود ایران به ۱۲۰ میلیار دلار اموال بلوکه شده اش میرسد اما اگر مذاکرات شکست بخورد مکانیزم ماشه فعال و احتمال اقدام نظامی اسرائیل علیه تاسیسات هسته ای ایران وجود دارد.

###  تداوم ابهام آفرینی پیرامون حادثه پارچین
تداوم ابهام آفرینی پیرامون حادثه پارچین با بزرگنمایی ادعای حمله توسط ریزپهپادهای صهیونیستی به این مکان و پیوند زنی آن با مذاکرات وین، القاء ناتوانی جمهوری اسلامی در حفاظت از تاسیسات مهم و مسئولان نظام و هجمه به سیاست خارجی جمهوری اسلامی با القاء تقابل آن با منافع ملی کشور و مردم از دیگر جریان سازی‌های رسانه‌های معاند علیه سپاه و نظام در این هفته بود.
###  مشروعیت بخشی به اقدام یونان در توقیف نفتکش ایران
توجیه و مشروعیت بخشی به اقدام یونان در توقیف نفتکش ایران با این عنوان که یونان با کمک به آمریکا از تامین مالی تروریسم و نیروی قدس سپاه و رسیدن این محموله به گروه های مقاومت جلوگیری کرده است.
###  بازتاب آماری ترور شهید خدایاری در شبکه‌های اجتماعی
ترور حسن صیاد خدایاری، مدافع حرم در تهران، بهت و تالم اکثریت سکوهای انتشار همسو را به دنبال داشته و در سوی دیگر، سکوهای انتشار معارض با اشاره به مکان ترور با استفاده از کلیدواژه«قلب تهران»، امنیت ملی جمهوری اسلامی را پوشالی قلمداد کرده و از اقدام اسراییل بابت ترور یکی از پاسداران انقلاب اسلامی حمایت کرده‌اند.
طبق آمار بدست رسیده بیشترین واکنش و بازتاب در بستر توییتر بوده و کمترین آن متعلق به پلتفرم اینستاگرام است. 
###  برآورد صهیونیست‌ها از انتقام ایران چیست؟
یک منع امنیتی صهیونیستی درباره ارزیابی اسرائیل از انتقام ایران در رابطه با عملیات تروریستی اخیر در تهران نوشت :
«ترور یک مقام ارشد نظامی ایران که حملاتی را علیه اهداف اسرائیلی و یهودی در سرتاسر جهان انجام داد، موفقیت اطلاعاتی و عملیاتی موساد است که جان بسیاری را نجات داده است. اسرائیل در جنگ مخفیانه بین خود و ایران قوانین جدیدی را برای بازی تعیین می کند و بهای اقدامات ایران را از او می گیرد، این تازه شروع ماجرا است.»
«ترور مقام ارشد نظامی در تهران در زمان مهمی رخ می دهد، زیرا ابرقدرت ها در آخرین تلاش برای دستیابی به توافق هسته ای جدید با ایران هستند و بنی گانتس، وزیر دفاع اسرائیل به واشنگتن سفر کرده و خطر برنامه هسته ای ایران در مرکز گفتگوهای وی با مقامات ارشد دولتی آمریکا است». 
«ارزیابی در اسرائیل این است که تهدیدات انتقام‌جویی ایران جدی است و در بلندمدت سعی خواهد کرد با حملات غافلگیرانه در خارج از کشور، اسرائیل را غافلگیر کند. ممکن است در آینده نزدیک حمله سایبری به سایت‌های دولتی در اسرائیل یا شلیک موشک و پهپاد توسط شبه‌نظامیان وفادار به آن در سوریه، عراق یا یمن انجام شود»
###  ادعای صهیونیست‌ها درباره همسر زینب سلیمانی
یک وب سایت عبری درباره انتقال قطعات نظامی از ایران به لبنان نوشت :« سخنگوی ارتش اسرائیل فاش کرد که ایران و حزب‌الله شروع به استفاده از پروازهای غیرنظامی در مسیر دمشق و بیروت برای انتقال قطعات نظامی پیشرفته به حزب‌الله کرده‌اند که از جمله به تولید تسلیحات نظامی مربوط می‌شود. بر اساس این گزارش، فردی که این مسیر قاچاق را هدایت می کند، سیدرضا صفی الدین، از عوامل ارشد حزب الله است. رضا فرزند سیدهاشم صفی‌الدین، رئیس شورای اجرایی حزب الله است. سید رضا روابط بسیار خوبی با ایرانی‌ها دارد زیرا با دختر ژنرال قاسم سلیمانی ازدواج کرده است. او معمولاً ماهانه چندین بار از لبنان به ایران که همسرش در آنجا زندگی می کند، پرواز می کند، اما نوع پروازهای وی به ایران ساده و معمولی نیست و در نتیجه پوششی امن برای او ایجاد میشود»

## اخبار سیاسی داخلی

    • روند سریع کوچک‌سازی و چابک کردن دبیرخانه مجمع تشخیص
شنیده شده است که سردار ذوالقدر با متمرکز شدن در دبیرخانه مجمع تشخیص روندی سریع از چابک‌سازی و کوچک‌سازی دبیرخانه را در پیش گرفته است و بخش قابل توجهی از گسترش ساختاری مجمع در سالهای آخر دوران دبیری آقای رضایی را اصلاح و کارشناسان را تقلیل کمی و افزایش کیفی می‌دهد. 
    • احتمال تغییر در ترکیب شورای نگهبان 
ترکیب شورای نگهبان در تیرماه امسال تغییر می کند. مدت زمان مسئولیت آیت الله جنتی، آیت الله مدرسی و آیت الله شب زنده دار به عنوان فقهای این شورا و  موسوی، ره پیک و کدخدایی هم به عنوان حقوقدانان این شورا پایان می یابد که آنان احتمالا تثبیت یا تغییر می کنند. 
    • ستایش قابل تامل مهدی نصیری از تفکرات خاتمی 
مهدی نصیری با انتشار یادداشتی به مناسبت سالگرد دوم خرداد با مقایسه محمد خاتمی با آیت الله نائینی، آیت الله طالقانی و آیت الله مطهری نوشته که بسیاری چون من آن روز شعار آزادی خواهی خاتمی را ناشی از آموزه های لیبرالی می دانستند، در حالی که اکنون روشن شده است که هیچ امری به اندازه استبداد و اکراه و تحمیل و تک صدایی و سرکوب تکثر اندیشه ای و سیاسی برای دین و دینداری در جامعه نمی تواند خطرناک باشد. خاتمی در زمره معدود روحانیونی چون نایینی و مطهری و طالقانی و بهشتی بود که این امر را به درستی از متن دین و تجارب تاریخی از جمله قرون وسطای اروپا فهمیده بود!
مهدی نصیری در پاسخ به یکی از کارشناسان که به وی گفته آقای نصیری! به شما  این حرف ها نمی آید، سابقه ذهنی جامعه از شما این است که یقه این ها را بابت این حرف ها، علیه این تفکر گرفتید، گفته که این تصور شما اشتباه است. چون من همان موقع هم این طوری بودم!‌ این کارشناس به وی گفته که بالاخره تصویری که از شما بیرون بوده این نبوده که می‌گویید. مهدی نصیری در پاسخ گفته که آدم به مرور زمان ممکن است تغییر کند ولی من مبناهایم تغییر نکرده است.
    • برگزاری نشست های مجمع تشخیص مصلحت نظام روزهای شنبه و چهارشنبه
مجمع تشخیص مصلحت نظام روزهای شنبه و چهارشنبه هر هفته نشست های خود را برگزار می کند. پیش از این مجمع تشخیص مصلحت نظام صرفا روزهای چهارشنبه نشست برگزار می کرد.
    • نظر مجمع تشخیص مصلحت نظام درباره مداخله دیوان عدالت اداری در انتخابات شوراها
مجمع تشخیص مصلحت نظام اختلاف نظر مجلس شورای اسلامی و شورای نگهبان درباره موضوع مداخله دیوان عدالت اداری در انتخابات شوراها - طبق اصل 173 –  را مورد بحث و بررسی قرار داده است. 
دیوان عدالت اداری در مورد شوراها، حق مداخله را برای خود قائل شده اند. مثلا در انتخابات اخیر 384 مورد شکایت صورت گرفته که بعضی از آنها را دیوان عدالت هم به جریان انداخته آن وقت تکلیف برخی از این ها هنوز روشن نشده و در مسیر رای‌گیری است که نهایتا آن حوزه‌های انتخابیه تکلیفشان روشن نیست! 
مجلس بر این نظر است که اگر با این ترتیب باشد در آینده با یک معضل بزرگی روبرو هستیم که بخش قابل توجهی از کرسی‌های شوراها معطل چنین مداخله دیوان عدالت می‌ماند. 
البته مجلس برای تامین نظر شورای نگهبان چندین بار مصوبه خود را اصلاح کرده است. مجلس در تازه ترین اصلاحات این مصوبه تاکید کرده که اگر دیوان عدالت احساس کرد که در انتخابات به لحاظ شکلی مثلا انحرافی اتفاق افتاده این نکته را به هیئت مرکزی نظارت منتقل کند و هیئت مرکزی نظارت در این باره نظر دهد. یعنی موضوعیت هیئت مرکزی نظارت همچنان محفوظ بماند. 
در جریان نشست مجمع تشخیص مصلحت نظام علی رغم حمایت رئیس مجلس و رئیس قوه قضائیه درباره این که هیئت مرکزی نظارت بر انتخابات شوراها تصمیم نهایی را بگیرد، رای لازم را نیاورد و حرف شورای نگهبان محکم شد. این مصوبه نیاز به دو سوم رای اعضای مجمع تشخیص مصلحت داشت. 
    • تحلیلی درباره انتخابات هیئت رئیسه مجلس 
به گفته کارشناسان، فضای داخلی مجلس در جریان انتخابات هیئت رئیسه کاملا متفاوت با 2 سال گذشته بوده است. این کارشناسان معتقدند که رای های دور سوم کاملا شناختی بوده است. یعنی 80 درصد براساس شناخت فردی صورت گرفته است. حمیدرضا حاج بابایی که فضایی نداشت رای هم نیاورد. اما چون نمایندگان نسبت به علی نیکزاد شناختی داشتند، به او رای دادند. ذوالنور هم به دلیل آشنایی نمایندگان با وی در حدود 130، 140 رای گرفت. امیرآبادی که سال اول رای آورد اما سال دوم افتاد، امسال دوباره رای آورد. نکته قابل تامل این که محسن پیرهادی نماینده مردم تهران و روح الله متفکر آزاد  نماینده مردم تبریز رای نمایندگان را کسب نکردند. 
    • پیش بینی کارشناسان درباره تشکیل فراکسیون جدید
برخی از کارشناسان با اشاره به خروج حجت الاسلام مرتضی آقاتهرانی از فراکسیون اکثریت گفته اند که به احتمال قوی این اقدام وی شائبه تشکیل فراکسیون جدید برای انتخابات آینده مجلس است. 
این در حالی است که حجت الاسلام مرتضی آقاتهرانی چند ماه قبل در دیدار با آقای قالیباف رئیس مجلس گفته که من قبلا با شما مخالف بودم الان به این نتیجه رسیدم که با شما بیعت کنم و در خدمت شما باشم. هر چه شما بگویید من گوش خواهم کرد. 
    • ناامیدی 24 درصد مردم از توافق در وین
نتایج نظرسنجی ایسپا در هفته پایانی فروردین ماه نشان می دهد که 24 درصد مردم هیچ امیدی به این که میان ایران و گروه 1+4 توافق حاصل شود، ندارند. اما  19 درصد گفته اند که کاملا نسبت به این توافق امیدوارند. 29 درصد نیز گزینه امیدواری کم را انتخاب کرده اند. 
    • امیدواری 46 درصد مردم به آینده اقتصادی کشور 
46 درصد از شرکت کنندگان در نظرسنجی ایسپا در پاسخ به سئوالی درباره آینده وضعیت اقتصادی کشور گفته اند که اگر با گروه 1+4  به توافق برسیم وضع بهتر می‌شود.
پیش از این در نظرسنجی ایسپا در دی ماه، 62 درصد گفته بودند که اگر به توافق برسیم وضع بهتر می شود. 
همچنین در نظرسنجی اخیر 6.7 درصد گفته اند که وضع بدتر می‌شود و 31 درصد معتقدند که هیچ فرقی نمی‌کند.

    • 32 درصد مردم ایران آمریکا را مقصر وضعیت موجود می دانند
32 درصد از شرکت کنندگان نظرسنجی ایسپا آمریکا را مقصر وضع موجود می دانند. 7.4 درصد روسیه و 6.4 درصد هم کشورهای اروپایی را مقصر خوانده اند. 

    • 30 درصد مردم توانمندی تیم هسته ای را زیاد توصیف کرده اند
نتایج نظرسنجی ایسپا نشان می دهد که 30 درصد مردم توانمندی تیم مذاکره کننده هسته‌ای ایران را زیاد و خیلی زیاد ، 32 درصد کم و خیلی کم، 10 درصد متوسط می دانند.  37 درصد هم گفته اند که نمی‌دانیم.
    • نگرانی افکارعمومی درباره توانمندی دولت در کنترل قیمت ها 
بررسی های دستگاه های امنیتی - اطلاعاتی نشان می دهد که هنوز 75 درصد مردم نسبت به اصلاحات اقتصادی اقناع نشده اند. مردم نسبت به سرایت گرانی ها به کالاهای دیگر ابراز نگرانی می کنند. همچنین آن ها نسبت به تامین گرانی کالاها از طریق مبالغ یارانه تردید دارند. مردم معتقدند که دولت توان کنترل قیمت ها را ندارد. 
براساس این گزارش، مردم از آن چه تاکنون در قالب اصلاحات اقتصادی رخ داده، راضی نیستند و نسبت به آینده خوشبین نیستند. 
    • استقبال اکثریت مردم از یارانه نقدی 
براساس نتایج یک نظرسنجی اکثریت مردم خواستار واریز نقدی یارانه به جای تخصیص کالابرگ شده اند. پیش از این  53 درصد مردم خواستار ارائه کالابرگ از سوی دولت شده بودند که با واریز یارانه نقدی نظر اکثر آن ها تغییر کرده است. 
    • پیشنهاد کارشناسان به دولت برای عبور از استدلال درباره حذف ارز ترجیحی 
برخی از کارشناسان معتقدند که اطلاع رسانی مسئولان و رسانه های عمومی درباره اصلاحات اقتصادی تاثیری در افکارعمومی و مردم نداشته است. این کارشناسان گفته اند که حذف ارز ترجیحی اساسا موضوعی نیست که دولت بتواند روی آن بایستد. زیرا در کوتاه مدت اثرات تورمی به همراه دارد. 
این کارشناسان گفته اند که برخی از دهک های جامعه از این موضوع متضرر می شوند. بنابراین باید از این موضوع عبور کرد تا آرام آرام فواید آن مشخص شود.
    • مهمترین موضوعات مورد توجه نیروهای انقلابی در فضای مجازی
رصد و پایش محتوای فضای مجازی نشان می دهد که موضوعاتی مانند افول آمریکا، تقویت جریان روحانیت، افزایش جمعیت، قومیت گرایی، رهبری، ازدواج، عفاف و حجاب مورد توجه کاربران انقلابی قرار گرفته است. کاربران انقلابی درباره موضوع افول آمریکا نزدیک به 34 درصد محتوا تولید کرده اند. 
گفتنی است که قشر خاکستری در موضوعاتی مانند جمعیت، قومیت گرایی، رهبری، ازدواج با کاربران انقلابی همراهی کرده است. 
    • قشر خاکستری در چه موضوعاتی جذب جریان منتقد شده است؟
قشر خاکستری فعال در فضای مجازی در موضوعات نقد روحانیت، آسیب های اجتماعی، نقد دولت آیت الله رئیسی جذب جریان منتقد داخلی شده است. 
    • 5 نکته کارشناسی درباره دیدار نمایندگان مجلس با رهبر انقلاب 
برخی از کارشناسان در تحلیلی درباره دیدار نمایندگان مجلس با رهبر انقلاب معتقدند که اول این که رهبر انقلاب در فرمایشات خود به طور کلی از برآیند عملکرد مجلس هم در حوزه انقلابی بودن و هم در حوزه عملکرد حمایت کرده اند. 
دوم این که رهبر انقلاب با اشاره به عملکرد سوپر انقلابی ها به برخی از رفتارهای نمایندگان انتقاداتی داشته اند. 
سوم این که رهبر انقلاب با انتخاب کلمه سوپرانقلابی کلید واژه تولید کرده اند. 
چهارم این که احساس صمیمیت در جلسه دیدار با رهبر انقلاب پر رنگ بود. 
پنجم این که رهبر انقلاب یکسری توقعاتی از مجلس انقلابی دارند.
    • بازدید رهبر انقلاب از نمایشگاه عملکرد مجلس شورای اسلامی
در جریان دیدار نمایندگان مجلس با رهبر انقلاب، نمایشگاهی از فعالیت های مجلس شورای اسلامی برگزار شده و رهبر انقلاب همراه محمد باقر قالیباف رئیس مجلس از این نمایشگاه بازدید کرده و قالیباف نیز توضیحاتی را در 25 دقیقه ارائه کرده اند. 
    • انتقاد کارشناسان  از تعلل نمایندگان مجلس در تبیین قوانین و طرح ها 
برخی از کارشناسان با اشاره به انتقاد رهبر انقلاب مبنی بر تبیین صحیح و سریع قانون از سوی نمایندگان مجلس گفته اند که سخنگوی هیئت رئیسه مجلس درباره قوانین مصوب کمتر حرف می‌زند. برخی از نمایندگان مجلس نسبت به تبیین طرح های خود در رسانه تعلل می کنند. 
این کارشناسان معتقدند که خبرگزاری خانه ملت هم به تنهایی نمی تواند در این عرصه اطلاع رسانی کند. 
    • عملکرد موفق دیوان محاسبات در دوره جدید 
به گفته برخی از کارشناسان، دیوان محاسبات در دوره جدید در حوزه مربوط به تلفیق بودجه خیلی به روز عمل کرد و عملکرد خوبی در تلفیق بودجه داشته است. 
    • جزئیاتی از روند تصویب طرح صیانت 
محمد باقر قالیباف پس از توافق با برخی مقامات درباره طرح صیانت، این طرح را در شورای عالی فضای مجازی مطرح کرده و سرانجام آیت الله رئیسی نیز آن را پذیرفته و تقریبا عمده بندهایی که در طرح آخر آمده بود در شورای عالی فضای مجازی تصویب شده است.
قالیباف در جریان دیدار نمایندگان مجلس با رهبر انقلاب گزارشی را درباره این طرح ارائه کرده و گفته که در چند جلسه اخیر قاعده گذاری های آن تصویب شده و قانون آن هم به زودی تصویب می شود.
مقرر شده که درباره تصویب این قانون از سوی مجلس و شورای عالی فضای مجازی اعلامی صورت نگیرد. زیرا این اقدام ضربه به فضای مجازی می‌زند. البته اکثر مواد طرح تصویب شده و آن مواردی هم که تصویب نشده ایراداتی داشته که کامل شده است.
از طرفی چون اهمیت این موضوع بالا است باید صحن تصمیم بگیرد. گیت وی نیز که دعوای اصلی بوده است در قانون حذف شده و در این مصوبات نیامده است. چون موضوع امنیتی بوده در دستور کار شورای عالی امنیت ملی قرار دارد و بحث ها درباره آن ادامه دارد.
 بنابراین تقریبا اختلافات اصلی مرتفع شده است. ایرادات طرح نیز برطرف شده و بسیاری از مواد تصویب شده است.
اما مباحثی مانند جرم انگاری هنوز باقی مانده است. مثلا از سال 96 برخی از نمایندگان می گویند که این مسئله ربطی به قانونگذاری مجلس ندارد، این بحث مربوط به فیک نویس‌ها می‌شود، اما در سال 96 شورای عالی فضای مجازی تصویب کرده بود که آئین نامه صیانت و اینها را قوه قضائیه باید بنویسد و به شورای عالی فضای مجازی ارائه کند و این شورا هم به مجلس بدهد و اگر لازم باشد تصویب کند. بنابراین طبق قانون باید قوه قضائیه جرم انگاری را بنویسید. مجلس اگر بنویسید شورای نگهبان ان را تایید نمی‌کند. چون تداخل قوا است. قوه قضائیه باید بنویسید و به دولت ارائه کند و دولت برای تصویب به مجلس دهد. اما از سال 96 تا به الان قوه قضائیه چیزی ننوشته است.
    • طرح انسداد اینستاگرام 
ازسوی دیگر زارع پور وزیر ارتباطات و فناوری اطلاعات طرح انسداد اینستاگرام را به شورای عالی فضای مجازی ارائه کرده است. 
برخی از کارشناسان معتقدند که اصلا این شدنی نیست. شاید بتوان تلگرام و واتساپ را مسدود کرد ولی اینستاگرام را نمی‌توان مسدود کرد.  
    • نمایندگان مخالف طرح صیانت از قالیباف انتقام گرفتند
برخی از کارشناسان بر این باورند که آرای قالیباف رئیس مجلس بعد از طرح صیانت در مجلس منفی شد. زیرا بیش از 120 نفر از نمایندگان مجلس طرفدار طرح صیانت بوده اند. اما برخی از نمایندگان درصدد برخورد با قالیباف برآمده اند. این کارشناسان معتقدند که ماجرای سفر همسر و دختر قالیباف به ترکیه نیز مزید علت شده است. به گفته این کارشناسان برخی از چهره های مطرح اصولگرایان در مجلس به قالیباف رای نداده اند. 
    • هواداران تفکر پایداری در مجلس در حدود 50 نفر هستند
گروهی از کارشناسان در تحلیل 53 رای آقاتهرانی در جریان انتخابات هیئت رئیسه مجلس گفته اند که 3 رای متعلق به اصلاح طلبان بوده و 50 رای نشان دهنده هواداران تفکر پایداری در مجلس است. اگرچه تعداد نمایندگان جبهه پایداری در مجلس در حدود 30 نفر است. 
    • تحلیلی درباره انتخابات هیئت رئیسه مجلس
در جریان انتخابات هیئت رئیسه مجلس، روح الله متفکر آزاد و مجتبی یوسفی جای خود را به  احمد نادری و امیرآبادی داده اند.
همچنین محسن پیرهادی جای خود را به دشتی اردکانی در ناظران هیئت رئیسه داد. 
به گفته برخی از کارشناسان در جریان انتخابات اخیر هیئت رئیسه مجلس طیف حامی بذرپاش تقویت شده و اداره صحن از این پس سخت تر می شود. 
    • شکست جبهه پایداری در انتخابات هیئت رئیسه مجلس
جبهه پایداری در جریان انتخابات هیئت رئیسه مجلس شکست خورد و حداکثر رایش همین بود ولی قدرت زیادی نداشت. خیلی‌ها معتقدند اصلاح طلبان هم به پایداری ها رای دادند. اصلاح طلبان مجلس گفته بودند که برای کاهش آرای قالیباف یا به آقا تهرانی یا به نادران رای می دهند. 
    • رای قابل توجه قالیباف پس از اجرای پروژه تخریب وی 
برخی از کارشناسان گفته اند با توجه به تخریب چهره قالیباف در ماه های اخیر کسب 194 رای برای ریاست مجلس بسیار مهم است. 
    • تصمیم فراکسیون اکثریت برای عدم ارائه لیست در انتخابات هیئت رئیسه
فراکسیون اکثریت در نشستی قبل از انتخابات هیئت رئیسه مجلس به این نتیجه رسید که اصلا لیست ندهد. برخی از نمایندگان مثل دهنوی و پیرهادی معتقد بودند اگر فراکسیون اسم قالیباف را می‌گفت رای قالیباف حداقل 15، 20 رای اضافه می‌شد. استدلال فراکسیون بر این بود که وقتی ما همه داخلی هستیم ضرورت ندارد فراکسیون دست صحن را ببندد. باید دست صحن باز باشد خود تصمیم بگیرد. 

    • احتمال شکل گیری فراکسیون پایداری در مجلس 
یپش بینی ها بر این است که جریان پایداری در مجلس ممکن است یک فراکسیون جدید تشکیل دهد. چون آقاتهرانی از فراکسیون اکثریت استعفا داده است. طبیعتا طیف داخل دولت طیف محصولی به این شکل گیری کمک خواهد کرد. لذا احتمالا چالشی در سال سوم در مجلس شکل می گیرد. 
    • ریزش آرای پیرهادی به خاطر طرح صیانت 
به گفته برخی از کارشناسان، بخشی از آرای محسن پیرهادی به خاطر طرح صیانت ریخت.
جزئیاتی از روند بررسی دوباره طرح صیانت
براساس تصمیم هیئت رئیسه، کمیسیون مشترک برای طرح صیانت ملغی شده و این طرح باید به طور عادی در صحن بیاید تا درباره‌اش تصمیم گیری شود. 
به عبارتی، یک طرحی وجود داشته که مجلس رای داده این طرح به کمیسیون مشترک اصل 85 برود و رای گیری شود. یعنی نمایندگان اختیار نمایندگی خود را به یک کمیسیون تفویض کردند. حالا این دوره منقضی شده، کمیسیون باید درباره آن طی 3 ماه تصمیم گیری می‌کرد که نتوانست تصمیم گیری کند، بنابراین صحن به این نتیجه رسید که بهتر است به صحن برگردد. اختیار نمایندگی را پس بگیرد و خود تصمیم گیری کند. هیئت رئیسه براساس قانون تصمیمش قطعی شد و اعلام کرد با توجه به نظر استمزاجی صحن  این کمیسیون ملغی می شود. 
روند عادی این طرح این است که این طرح توسط هیئت رئیسه مجلس به کمیسیون ارجاع می‌شود اما چه فرقی دارد؟ اولا کمیسیون جدید است و این دفعه کمیسیون فقط طرح را نهایی می‌کند تا در صحن تصمیم گیری کند، یعنی خود کمیسیون قانون وضع نمی‌کند. تصمیمش یعنی مصوب نمی‌شود. کمیسیون مشترک جدید توسط هیئت رئیسه تعیین نمی‌شوند بلکه از هر کمیسیون چند نفر در آن شرکت می کنند. البته ممکن است همان طیف قبلی تکرار شود فرق این است که هر تصمیمی بگیرد در صحن می آید. 
    • احتمال رد مصوبه مجلس درباره شفافیت آرا از سوی شورای نگهبان
مصوبه شفافیت در شورای نگهبان قرار دارد. شورای نگهبان هم احتمالا ایرادات زیادی به آن می گیرد. احتمالا دعوای جدی میان مجلس و شورای نگهبان خواهد بود. قالیباف بر تصویب آن اصرار دارد اما ممکن است که شورای نگهبان آن را رد کند. 
    • اختلاف نظر در مجلس درباره پرداخت حقوق و مزایا
درباره چگونگی پرداخت حقوق، مزایا و هزینه دفاتر نمایندگان مجلس بحثی مطرح شده است. یک گروه گفته اند که هزینه دفاتر پرداخت نشود اما برخی گفته اند که فقط حقوق داده شود. 
    • لغو سفر قالیباف به جمهوری آذربایجان
قالیباف سفر خود به جمهوری آذربایجان را لغو کرده است. احتمالا وی در هفته های آینده به چند استان سفر می کند. 
    • نامه جمعی از نمایندگان به قالیباف درباره تقلب در انتخابات هیئت رئیسه
دوران ریاست جنابعالی بر مجلس یازدهم، دوران درخشانی‌ از کارآمدی و خدمت به مردم است که موجب تأییدات مکرر رهبر حکیم انقلاب شده است. اعتماد مجدد اکثریت قاطع نمایندگان نیز بر همین اساس شکل گرفت. لذا برای رفع مشکلات و تخلفات احتمالی انتظار مضاعفی از حضرتعالی وجود دارد.
جنابعالی واقفید که مجلس شورای اسلامی، در رأس امور و مسئول ریل‌گذاری حکمرانی کشور در نیل به اهداف عالیه انقلاب اسلامی از جمله عدالت و مبارزه با فساد است. از همین‌رو، خود مجلس باید در شئون داخلی خود، در شفاف‌ترین وضعیت ممکن باشد، به ویژه آن که شفافیت، از محوری‌ترین شعارهای مجلس انقلابی است.
با عنایت به نکات صدرالاشاره، شائبه‌هایی در فرایند برگزاری انتخابات هیئت‌رئیسه اجلاسیه سوم در میان برخی نمایندگان به‌وجود آمده که عمدتا مبتنی بر اخبار رسمی و ارقام و اعداد اعلامی انتخابات هیئت‌رئیسه است. ابهامات پیش‌رو نیازمند پاسخ شفاف و روشن است و از آنجا که تا همین جای کار هم، عدم اجرای صحیح انتخابات هیئت‌رئیسه محرز شده، خواهشمند است ضمن برخورد با چند متخلف احتمالی چه سهوا و چه خدای‌ناکرده عمدی، انتخابات هیئت‌رئیسه مجددا برگزار شود.
نکات زیر، اهم مواردی است که باید رسیدگی شده و نتیجه آن اعلام گردد:
    1. آرای مأخوذه ناظران توسط رئیس مجلس اعلام نشده است در حالیکه آرای مأخوذه رئیس، نواب و دبیران توسط رئیس مجلس اعلام شد و در نتیجه تطبیق آرای مأخوذه و آرای اعلامی، غیرممکن است. لازم به ذکر است طبق اعلام رئیس مجلس تعداد آرای مأخوذه در انتخاب رئیس ۲۸۱ و در نواب ۲۷۵ بوده است این در حالی است که پس از رأی‌گیری، رأی مأخوذه در بخش نظار، ۲۸۳ اعلام شد.
    2.  با عنایت به شبهات مستدل و مستند موجود، ممهور بودن تمام پرفراژهای مورد استفاده، بررسی و اعلام شود.
    3.  با عنایت به اینکه اگر در یک برگه رأی، نام یکی از کاندیداها، ۲ یا چند بار تکرار شود آن برگه رأی، جزو آرای باطله محسوب می‌شود و همچنین با توجه به جداسازی نام‌ها از طریق پرفراژ، امکان درج نام یک کاندیدا مثلا در قسمت دبیران با ۶ بار تکرار میسر است فلذا صحت‌سنجی این امر، غیرممکن است.
    4.  تعداد تعرفه چاپ شده چه میزان بوده است؟ در حضور کدام نمایندگان، مُهر شده است؟ باقی تعرفه‌ها کجا هستند؟ قرارداد چاپ تعرفه‌ها و تعداد آن ارائه شود؟ 
    5. با توجه به اعلام رسمی رئیس مجلس که رأی مأخوذه در قسمت نواب ۲۷۵ رأی بوده است و از طرفی تعداد آرای اعلامی مجموع کاندیداهای این بخش به اضافه آرای باطله ۵۶۵ رأی بوده است یک تناقض جدی رخ می‌دهد؛ چرا که با توجه به ۲۷۵ رأی مأخوذه و امکان درج نام حداکثر دو نفر نهایت عددی که می‌تواند محقق شود ۵۵۰ رأی است و دلیل ۱۵ رأی اضافه چیست؟ 
    6. در بخش دبیران، رئیس جلسه آرای مأخوذه را ۲۸۳ رأی اعلام می‌کند یعنی ۲۸۳ برگه رأی با قابلیت درج نام ۶ کاندیدا که مجموعا ۱۶۹۸ پرفراژ خواهد بود حال آنکه بر اساس اعلام رئیس مجلس تعداد آرای صحیح و باطله جمعا ۱۵۳۵ رأی شده است فاصله ۱۶۳ رأی که در هیچ‌کدام از آرای صحیح و باطله پیش آمده، چه سرنوشتی پیدا کرده است؟ 
    7. بر اساس قاعده که در ابتدای جلسه مجلس در صبح روز رأی‌گیری هیئت‌رئیسه مجلس، مورد تذکر صریح ریاست محترم مجلس قرار گرفت، اگر از برگه‌ای پرفراژی جدا شود، کل آن برگه رأی باطل خواهد بود. بر اساس مشاهدات انجام شده و اذعان معاون مدیرکل هیئت‌رئیسه، این اتفاق، رخ نداده است.
    8. مجموع آرای صحیح و باطله در بخش نواب باید مضرب ۲ باشد مثلا ۲۷۵ نفر شرکت کردن و مجموع آرای صحیح و باطله می‌شود ۲۷۵ × ۲؛ این در حالی است که مجموع آرای نواب، مضربی از ۲ نیست یعنی ۵۶۵ است که عددی فرد است. همچنین آرای صحیح و باطله در بخش دبیران، مضرب ۶ نیست و چنین چیزی در صورت شمارش تمام آرا قطعا شدنی نیست.
    9. گرچه مدیرکل محترم هیئت‌رئیسه در مذاکرات ابتدایی تأکید داشتند که سه‌بار در صحن شمارش صورت گرفته است و اصرار دارند که "ممکن است در تعداد آرا تغییر صورت گیرد اما در نتیجه انتخابات تغییری صورت نمی‌گیرد" اما معاون محترم مدیرکل در حضور مدیرکل محترم حراست و نایب‌رئیس محترم گفتند که در بازشماری بعدی که بیرون از صحن صورت گرفت یک رأی از نفر آخر دبیری کم شده است، این موضوع بدین معناست که شمارش‌های درون صحن اشکال داشته است.
    10.  حتما یک کارشناس خط و امضا، امضای نمایندگان در هنگام دریافت آرا را مورد بررسی قرار دهد. همچنین برخی اخبار از تکراری بودن دستخط و مفقود شدن برخی آرا خبر می‌دهد که می‌توان رندوم برخی آرا را با دستخط برخی نمایندگان مورد بررسی قرار داد.
 از روز جمعه، موضوع اعتراض، شمارش آرا و روند چاپ تا اخذ رای و پلمب صندوق را به انحای مختلف پیگیری کرده‌ام متاسفانه ارکان اداری مختلف مجلس، نسبت به این موضوع، مقاومت تعجب‌برانگیزی نشان می‌دهند خواهشمند است طبق ماده ۶۹ آیین‌نامه، درخصوص تسریع در رسیدگی به این اعتراض و شمارش مجدد، دستور اقدام بفرمایید.

نظـرسنجـی

    • جزئیاتی از تازه ترین نظرسنجی صدا و سیما درباره حذف ارز ترجیحی

    • 74 درصد مردم از اجرای این طرح اطلاع داشته اند
نتایج نظرسنجی اخیر سازمان صدا و سیما درباره حذف  ارز ترجیحی نشان می دهد که 74 درصد مردم از اجرای آن اطلاع داشته و 25.4 درصد نیز بی اطلاع بوده اند.
    • 54 درصد مردم از توضیحات دولتمردان درباره علل حذف ارز ترجیحی قانع نشده اند
54 درصد مردم گفته اند که از توضیحات دولتمردان درباره حذف ارز ترجیحی قانع نشده اند. 11.2 درصد گفته اند که زیاد و خیلی زیاد قانع شدیم، 29 درصد هم گزینه کم تا خیلی کم را انتخاب کرده اند. 
    • 71.5 درصد مردم با اجرای سیاست حذف ارز ترجیحی مخالفند
71.5 درصد مردم نسبت به اجرای سیاست حذف ارز ترجیحی مخالف هستند، 25 درصد نیز موافق بوده اند.
    • 67 درصد مردم کالا برگ نمی خواهند
67 درصد از مردم با ارائه کالا برگ مخالفت کرده اند. 28.5 درصد مردم نیز موافق هستند. 
    • 83 درصد مردم حذف ارز ترجیحی را عامل افزایش قیمت ها می دانند
83 درصد مردم مهمترین تبعات حذف ارز ترجیحی را افزایش قیمت کالای اساسی دانسته اند.71 درصد از پاسخ دهندگان به این نظرسنجی نیز گفته اند که احتکار مهمترین تبعات حذف ارز ترجیحی است. 70 درصد هم بازار سیاه را تبعات این کار دانسته اند. 
    • پیش بینی 84 درصد مردم از رشد نرخ تورم 
84 درصد مردم پیش بینی کرده اند که تورم رشد می کند. این رقم در نظرسنجی گذشته 77 درصد بوده است. یعنی گذشت زمان نگرانی مردم را بیشتر کرده است. 
    • 70 درصد مردم وضعیت آینده را بدتر توصیف کرده اند
70 درصد مردم معتقدند که با حذف ارز ترجیحی وضعیت بدتر می‌شود. اما 12 درصد گفته اند که فرقی نمی‌کند و 13 درصد هم معتقدند که وضعیت بهتر می‌شود.
در نظرسنجی قبلی 64 درصد پیش بینی وضعیت بدتر را کرده بودند. 
    • 50 درصد مردم دولت را در اجرای سیاست حذف ارز ترجیحی موفق نمی دانند
50 درصد از مردم گفته اند که دولت اصلا در اجرای سیاست حذف ارز ترجیحی موفق نبوده است. 22 درصد گزینه کم، 16 درصد گزینه زیاد و 6 درصد گزینه نمی‌دانم را انتخاب کرده اند. 
    • 53 درصد مردم معتقدند که سیاست حذف ارز ترجیحی کمکی به مستمندان نمی کند
53 درصد از مردم گفته اند که اجرای سیاست حذف ارز ترجیحی اصلا کمکی به قشر آسیب پذیر نمی کند. 29 درصد گزینه کم، 17 درصد گزینه زیاد، 0.7درصد گزینه نمی‌دانم را انتخاب کرده اند. 
    • پیش بینی 68 درصد مردم به بروز آشوب در کشور 
68 درصد مردم پیش بینی کرده اند که به احتمال زیاد در کشور آشوب شکل می گیرد. 18.9 درصد هم گزینه کم را انتخاب کرده اند. 
68.2 درصد از شرکت کنندگان در نظرسنجی صدا و سیما گفته اند که یارانه نقدی  را گرفته و 31.8 درصد هم گفته اند که نگرفته اند. 
90 درصد افرادی که یارانه دریافت نکرده اند ابراز نارضایتی کرده اند. 57.3 درصد آن ها اعتراض کرده و 24 درصد آن ها نیز اعتراضی نکرده اند. 
    • 46 درصد مردم سیاست حذف ارز ترجیحی را بی فایده می دانند
 46.8 درصد مردم معتقدند که سیاست حذف ارز ترجیحی هیچ فایده ندارد،.9 درصد گفته اند فوایدش کم  و 20 درصد گفته اند که فوایدش زیاد است.  8 درصد هم جواب نداده اند. 
در نظرسنجی هفته قبل 44 درصد گفته بودند که هیچ فایده‌ای ندارد. 
    • 58 درصد مردم مبلغ یارانه را جبران کننده افزایش قیمت ها نمی دانند
58 درصد مردم گفته اند که مبلغ یارانه اصلا افزایش قیمت کالاها را جبران نکرده است. 32 درصد گزینه کم، 9.4 درصد گزینه زیاد را انتخاب کرده اند. 
    • 73 درصد مردم معتقدند که قدرت خرید کالاها کاهش یافته است
73.8 مردم معتقدند که با اجرای سیاست حذف ارز ترجیحی و افزایش قیمت ها قدرت خرید آن ها کاهش یافته است. 17.8 درصد گزینه فرقی نکرده، 7.7درصد گزینه بهتر شده را انتخاب کرده اند.
    • موافقت 50 درصدی مردم با اعتراضات خیابانی
44 درصد مردم مخالف اعتراضات خیابانی بوده اند. 38.7 موافق آن بوده و 12.1 درصد هم گزینه کم موافق را انتخاب کرده اند.
    • برآورد 23 میلیون شاغل در کشور 
برآوردها بر این است که 23 میلیون شاغل در کشور وجود دارند که 4.5 میلیون نفر شغل شان غیررسمی است. 
بیشترین عناوین شغلی مردم راننده، مغازه دار، شاگرد مغازه، کشاورز و کارمند بوده است. 
    • آماری از مستاجران و زاغه نشینان در ایران 
35 تا 40 درصد از مردم ایران مستاجرند.  20 میلیون نفر یا زاغه نشین یا بد مسکن هستند. سهم اجاره از سبد خانوار 60 درصد در کشور و 70درصد در تهران است. این عدد در اتحادیه اروپا 39درصد، در آمریکا 19 درصد و در پاکستان 23.8 درصد است.
    • احتمال شکل گیری تورم اصلی از 2 ماه آینده 
تورم نقطه‌ای در اردیبهشت ماه 40 درصد بوده است. اما پیش بینی می‌شود که 2 ماه دیگر تورم اصلی شکل می گیرد. 
    • پیش بینی شکل گیری بحران رمز ارزها فراروی نظام 
به گفته کارشناسان بحران رمز ارزها فراروی نظام قرار می گیرد. زیرا احتمالا رو به افول بوده و تعداد بسیار زیادی رمز ارز مسدود می شود. روند کاهش رمز ارز ادامه پیدا می‌کند و تعداد مال باختگان رمز ارز زیاد می‌شود. 


    • جزئیاتی از مقایسه 3 نظرسنجی ایسپا درباره میزان محبوبیت و توانمندی دولت در نگاه مردم
براساس نتایج نظرسنجی های ایسپا قبل از اجرای سیاست حذف ارز ترجیحی، روند محبوبیت رئیسی که در شروع فعالیت دولت در تیر ماه 48.2 درصد بوده، در شهریور به 51.1 درصد می رسد و در دی ماه  به 42.4 درصد رسیده است. این رقم از دی تا فروردین تغییر زیادی نکرده است. 
کمترین میزان محبوبیت وی نیز از تیر ماه 22.6 درصد تا آبان ماه که 21.3 می شود. این رقم در دی ماه به 32 درصد می رسد و از دی تا فروردین 1400 در حدود  32.7درصد شده است. یعنی کم ها بیشتر می‌شود و محبوبیت کمتر می‌شود. 
همچنین موافقت با سیاست‌ها و اقدامات آیت الله رئیسی 68.6 در شهریور ماه بوده که این روند تا دی ماه به 60.6 می‌رسد. در فروردین  ماه 2.4 درصد رشد کرده و به  62.4 درصد رسیده است.
میزان مخالفت با سیاست ها و اقدامات آیت الله رئیسی نیز  از 15.2 درصد منفی در شهریور ماه به 29.9 درصد در دی ماه می‌رسد. در فروردین ماه 1400 این رقم یک درصد کمی نزدیک به 2درصد کاهش پیدا می‌کند و به 27.9 می‌رسد. 
مقایسه روندی ارزیابی پاسخگویان در موفقیت دولت در تحقق وعده ها، طی شهریور و دی و فروردین از  55.9 درصد در شهریور ماه  به 46.1 درصد در فروردین رسیده است.
اعتقاد مردم به مبارزه جدی دولت با فساد از 58 درصد در شهریور به 47 درصد رسیده است.  
روند تولید و ایجاد اشتغال در شهریورماه  52.3 درصد بوده که به 45.4 درصد در دی ماه و به 48.4 درصد در فروردین ماه رسیده است. 
سرجمع تغییراتش زیاد نبوده است. 3، 4 درصد خیلی کم تغییر کرده است.  
اعتقاد مردم به ساخت یک میلیون مسکن از 47.7 درصد در شهریور ماه به 34.9 درصد در دی ماه و به 39.6 درصد در فروردین ماه رسیده است.
اعتقاد مردم به توانمندی دولت در رفع تحریم‌ها 36.8 درصد بوده که این رقم به 34.2 درصد در فروردین 1401 رسیده است. 
اعتقاد به توانمندی دولت در کنترل تورم از 39.9 درصد به 26.9 درصد رسیده است. 

اخـبار  امنیتـی


    • حمله هکری به خبرگزاری مهر
به گفته برخی از کارشناسان حمله هکری به خبرگزاری مهر نزدیک به 1.5 ساعت طول کشیده است. 
در جریان این حمله هکری خبری مجعول مبنی بر این که نظام روی لبه پرتگاه قرار دارد، منتشر شده است. شبکه ماهواره ای ایران اینترنشنال بلافاصله با ذوق زدگی این خبر را از خبرگزاری مهر منتشر کرده است. 
    • حمله سایبری به خبرگزاری مهر در سایه ابهام
مدیرعامل خبرگزاری مهر، اوایل هفته جاری با انتشار پستی در اینستاگرام نوشت که خبر حذف‌شده از خروجی خبرگزاری مهر که شامل اهانت به مقامات عالی‌رتبه نظام بوده ناشی از حمله سایبری بوده است.
گفته می‌شود بررسی‌های نهادهای امنیتی روی خروجی این خبرگزاری حاکی است این خبر، از طریق باکس خبر خانم «سیده صدیقه حسینی» تهیه شده و آقای «رحیم پوررحیم» هم به‌عنوان تأییدکننده خبر، آن را دیده و منتشر کرده است.
این در حالی است که مدیریت خبرگزاری مهر، همچنان خانم حسینی را که مواضع مشخصی دارد حفظ و از برخورد با وی خودداری کرده است.
گفته می‌شود عوامل حمله سایبری به خبرگزاری مهر، بدون اطلاع خانم حسینی این اقدام را انجام داده‌اند اما مشخص نیست این خبر چگونه پس از تأیید محتوا، روی خروجی رفته است و فرایند آن همچنان در حال بررسی است.
    • تحرک شدید گروهک تروریستی نفاق در فضای مجازی
بررسی های فنی – تخصصی در فضای مجازی نشان می دهد که گروهک تروریستی نفاق در مقایسه با سایر گروهک ها در فضای مجازی بسیار فعال هستند و بیشترین کاربر را جذب کرده اند. 
    • انتقاد کارشناسان از اظهارات رئیس سازمان صدا و سیما در دانشگاه صنعتی شریف
برخی ازکارشناسان از اظهارات پیمان جبلی رئیس سازمان صدا و سیما در دانشگاه صنعتی شریف درباره ماجرای مرگ عبدالباقی مالک ساختمان متروپل در آبادان و بازگشت احتمالی عادل فردوسی پور انتقاد کرده اند. 
    • سناریوی رسانه های ضد انقلاب درباره حوادث داخلی ایران
برخی از کارشناسان گفته اند که شبکه های فارسی زبان بی.بی.سی و ایران اینترنشنال در اقدامی تامل برانگیز مانند احزاب سیاسی اخبار گسترده ای را درباره حوادث داخلی ایران منتشر می کنند. 
به گفته این گروه ازکارشناسان، این رسانه های ضد انقلاب با پوشش تکراری اعتراضات مردمی و انتشار ویدیوهای ساختار شکن مردم را برای اغتشاشات و آشوب ها تحریک می کنند. 
این کارشناسان برجسته سازی رویدادها و حوادث در اروپا را یکی از تاکتیک های مقابله با سناریوی رسانه های ضد انقلاب دانسته اند. 


    • پیشنهاد کارشناسان درباره همراهی هوشمندانه رسانه های با مردم
برخی از کارشناسان برای همراهی هوشمندانه رسانه های داخلی با مردم در موضوعات و رویدادهای احساسی نظیر ریزش ساختمان متروپل در آبادان گفته اند که باید بعضی از تصاویر این گونه حوادث را در رسانه به صورت هوشمندانه نشان دهیم، و این باور را در مردم تقویت کنیم که می توانند اخبار دست اول را از رسانه های داخلی دریافت کنند.
    • شعاردهی خانوادگی متروپل علیه مسئولان
مشاهدات میدانی از آبادان حاکی است که مردم این شهر روزانه به فعالیت روزمره خود می پردازند اما شب ها همراه با خانواده در برابر ساختمان متروپل می آیند و فحاشی و داد و بیداد می کنند. 
    • هشدار کارشناسان درباره ریزش ساختمان های فرسوده
برخی از کارشناسان با اشاره به فرسودگی برخی از ساختمان ها در تهران و دیگر شهرها نسبت به بروز حوادثی مانند ساختمان پلاسکو هشدار داده اند. 
    • گلایه مندی آیت الله رئیسی از عملکرد وزیر کشور 
یکی از نمایندگان مجلس عضو کمیسیون امنیت ملی گفته که درباره عملکرد سردار احمد وحیدی وزیر کشور در عزل و نصب استانداران با آیت الله رئیسی گفت و گو کرده است. وی گفته که آیت الله رئیسی هم از عملکرد وزیر کشور گلایه مند است. 
    • گزارشی از وضعیت زندان اوین
یکی از زندانیان زندان اوین گفته که در این زندان انواع و اقسام مشروبات الکلی و مواد مخدر در دسترس زندانیان است. 
زندانیان در گروه های 25 نفری در یک سلول نگهداری می شوند. اما بهروز ریخته گران و 3 نفر دیگر در سلول دیگری هستند.  
یکی از عوامل زندان که گزارشی از این وضعیت را به رئیس زندان داده بود، از جایگاه خود عزل شده است. 
    • تشکیل اتاق عملیات آشوب لکه‌ای در کشور
تحلیل اغتشاشات اخیر نشان می‌دهد الگوی فراخوان و ناآرامی اعتراضات اخیر نیز چه به لحاظ ابزار و چه از نظر روش، بکلی تغییر کرده است.
بررسی‌ها نشان می‌دهد در جریان اغتشاشات و آشوب‌هایی که طی هفته گذشته به بهانه اصلاح نحوه توزیع یارانه کالاهای اساسی در برخی نقاط کشور بخصوص مناطق جنوبی رخ داد، سه ضلعی سلطنت طلبان، قومگرایان و اوباش نقش اصلی را داشته و با هم افزایی یکدیگر فعال شده بودند.
رصد دستگاه امنیتی نشان می‌دهد این اتاق عملیات آشوب که بر پایه اغتشاشات لکه‌ای شکل گرفته، درصدد است پس از فعال شدن در مناطق بختیاری نشین، سناریوی تثبیت اعتراضات شبانه، همراه سازی سایر اقوام بویژه آذری و ترکمن، تسری ناآرامی به شهرهای کوچک و آرام و راه اندازی اعتصابات فراگیر در حوزه های مختلف حمل و نقل را در دستورکار قرار دهد.
در این زمینه تحلیل اغتشاشات اخیر نشان می‌دهد الگوی فراخوان و ناآرامی اعتراضات اخیر نیز چه به لحاظ ابزار و چه از نظر روش، بکلی تغییر و بر اطلاع رسانی پنهان و بدون اعلام قبلی و خشونت آنی و لحظه ای، متمرکز شده است.
    • در جلسه تاجزاده با چهره‌های اصلاح‌طلب چه گذشت؟
تاجزاده در این جلسه گفته است برآورد من از فضای کشور این است که نیروهای ما خود را در شرایط بلاتکلیفی و رهاشدگی احساس می‌کنند.
یکی از سرشبکه‌های فعالیت‌های دانشجویی جریانات اصلاح‌طلب اخیرا در نشستی که با حضور برخی نیروهای ستادی وابسته به این جریان برگزار شد، روایتی از جلسه اخیر چهره‌های اصلاح‌طلب که با محوریت تاجزاده برگزار شده بود را مطرح کرد.
مطابق این روایت، تاجزاده اخیرا بزرگان جریان اصلاحات را جمع کرده و به آن‌ها گفته برآورد من از فضای کشور این است که نیروهای ما خود را در شرایط بلاتکلیفی و رهاشدگی احساس می‌کنند و ما باید برای اینکه شبکه خود را از دست ندهیم مجددا به سراغ خاتمی رفته و او را به عنوان لیدر اصلی جریان معرفی کنیم.
تاجزاده همچنین گفته است که ما باید دسته جمعی به منزل خاتمی برویم و به او بگوییم که همه گروه‌های اصلاح طلب محوریت شما را قبول دارند و باید از ظرفیت شما استفاده کنیم.
در این رابطه اخبار بدست آمده حاکی از این است که عمده اعضای حاضر در جلسه با خواسته تاجزاده مخالفت کرده و حتی برخی گفته‌اند اگر خاتمی در معرض افکار عمومی قرار نگیرد برای اصلاح طلبان ظرفیت بیشتری ایجاد میشود.
    • دستگیری "خانم والده" در استان اردبیل
خانم والده نام مستعار جاسوسی بود که اخیرا در اردبیل بازداشت شده است.
نهادهای امنیتی – اطلاعاتی کشور موفق به شناسایی و بازداشت گروهی جاسوس در شهرهای لواسان، تبریز، مشهد و اردبیل شده اند. ملیت این جاسوسان فرانسوی، دوتابعیتی اتریشی - ایرانی، افغانستانی و لهستانی است.
جاسوسی که در تبریز شناسایی و بازداشت شد با سرویس امنیتی جمهوری آذربایجان مرتبط بوده و در برخی حوزه‌ها بخصوص مسایل قومیتی فعال بود. فرد دیگری که در اردبیل بازداشت شده و در حال جمع‌آوری اطلاعات حساس و ... بود یک خانم به اسم مستعار والده است.
جاسوسان فرانسوی به انجمن صنفی معلمان نفوذ کرده و درحال شبکه سازی، راه اندازی و مدیریت اعتراضات اخیر فرهنگیان در کشور بودند که جزئیات عملکرد این دو در رسانه‌ها منتشر شد. علاوه بر این یک تبعه افغانستانی نیز که با شبکه آشوب و اغتشاشات اخیر در تهران ارتباط داشت، در لواسانات تهران بازداشت شده است.
    • روند مشکوک خروج طلا از بازار توسط سرمایه‌داران
گزارشات دستگاه امنیتی بیانگر این است که طی دو هفته اخیر میزان خروج طلا از جواهر فروشی‌ها به طرز مشکوکی بیشتر شده است.
تداوم بلاتکلیفی صنعت، بازار و تجارت پس از حذف ارز ۴۲۰۰ تومانی از برخی کالاهای اساسی موجب به حداقل رسیدن تعمدی ظرفیت تولید در برخی کارخانجات تولیدکننده کالاهای استراتژیک و به حداکثر رسیدن حجم احتکار در کشور شده است.
    • واکنش گسترده اعضای جمعیت امام علی به حکم انحلال گروه
در پی اعلام حکم انحلال جمعیت امام علی و انتشار بیانیه دفاعیه این تشکیلات، اعضا آن در توییتر به دفاع و حمایت پرداختند و نسبت به این حکم واکنش‌ نشان دادند.
هفته گذشته پس از صدور حکم قطعی انحلال جمعیت امام علی (ع)، این تشکیلات در شبکه‌های اجتماعی خود بیانیه‌ای را منتشر کرد و از انحلال فعالیت این مجموعه در زمانی که مردم با مشکل معیشتی و اجتماعی مواجهه هستند، انتقاد کرد و نشانه‌ای از زاویه داشتن با فعالیت‌های مدنی خواند.
در پی انتشار این بیانیه، اعضا و داوطلبان جمعیت امام علی(ع) در توییتر به دفاع و حمایت از این تشکیلات پرداختند و نسبت به این حکم واکنش‌ نشان دادند. واکنش گسترده اعضای این گروه در فضای مجازی موجب پربسامد شدن هشتگ «جمعیت امام علی» شده است.
    • انتشار اسناد به سرقت رفته از شورآباد توسط نفتالی بنت
عصر روز سه شنبه 10 خردادماه، نفتالی بنت نخست وزیر رژیم صهیونیستی بخشی از اسناد هسته ای ادعایی به‌سرقت رفته در انبار شورآباد را در توییتر خود منتشر کرد. این اسناد در رابطه با جاسوسی سازمانهای ایرانی از آژانس بین‌المللی انرژی اتمی و فهم پیش از موعد اقدامات و بازرسی آژانس در قبال ایران بوده است.
    •  تلاش ناکام برای قطع برق تهران
در تاریخ ۶خرداد‌ماه، یکی از دکل‌های انتقال برق در اتوبان قم-تهران توسط افراد ناشناس مورد تخریب قرار گرفت که در صورت عدم اقدام به موقع، بخشی از برق استان‌های تهران، قم و مرکزی قطع می‌شد. باتوجه به نوع برش پا‌یه ها این اقدام توسط یک تیم باتجربه صورت گرفته است.
    • حادثه پارچین یک حمله پهپادی علیه تاسیسات موشکی، هسته‌ای و پهپادی ایران بود
روزنامه نیویورک‌تایمز بر اساس اظهارات سه منبع مدعی شد که حادثه پارچین یک حمله پهپادی علیه تاسیسات فناوری موشکی، هسته‌ای و پهپادی وزارت دفاع ج.ا.ا بوده است. این روزنامه نوشت که حمله با استفاده از پهپادهای انتحاری کوادکوپتر انجام شده است.
    • ترور مولوی اهل سنت در سیستان و بلوچستان
یکی از ائمه جمعه اهل سنت در شهرستان سرباز به قتل رسید.مولوی حمبلی امام جمعه اهل سنت شهرستان سرباز در استان سیستان و بلوچستان ترور شد. این اتفاق توسط افراد مسلح و ناشناس انجام شده است.
    • مهمترین محورهای شبکه‌های ماهواره‌ای فارسی زبان-۹خرداد
ترسیم فضایی امنیتی از آبادان و دیگر شهرهای خوزستان با هدف توجیه ناکامی در فراگیرنمایی اعتراضات و تداوم برانگیختن معترضان علیه روحانیون و نیروهای امنیتی انتظامی، برجسته کردن بیانیه و هشتگ سازی چند سینماگر در واکنش به فروریختن متروپل و حواشی مرتبط با آن مانند "تفنگت را زمین بگذار" (یادآوری موضع شجریان در فتنه  ۸۸) و ادعاهای جدید مبنی بر اینکه در چند سال گذشته وارد دور جدیدی شدیم که مردم از نظام عبور کرده و می خواهند رژیم تغییر پیدا کند، اعتبارزدایی از آمار رسمی درباره تعداد فوت شدگان حادثه متروپل  و متهم کردن جمهوری اسلامی به پنهانکاری و تلاش برای لاپوشانی جزئیات حادثه
بازتاب مقاله خبرگزاری فارس با عنوان تهدید پنج متخصص صهیونیست و معرفی آن به عنوان سند تلاش ایران برای ترور و آدم ربایی، برجسته سازی ادعای بنت نخست وزیر رژیم مبنی بر اینکه ایران سالهاست اقدام به فعالیت های خرابکارانه علیه اسرائیل و کشورهای منطقه کرده است
    • بازتاب بیانیه اتحادیه اروپا در واکنش به اقدام متقابل سپاه در توقیف دو نفتکش یونانی
بزرگنمایی خبر رها شدن دومین نوزاد مقابل شیرخوارگاه آمنه و بهره برداری از آن برای تبلیغ علیه سیاست های جدید جمعیتی کشور
    • کمپین سلبریتی‌ها با عنوان «تفنگت را زمین بگذار» در توئیتر
کمپین «تفنگت را زمین بگذار» از ویدیوهای منتشر شده از درگیری معترضین آبادان با ماموران امنیتی تاثیر پذیرفته است.
حدود صد سینماگر در بیانیه‌ای پیرامون فروریختن ساختمان متروپل در آبادان و اعتراضات برگزار شده در این منطقه، یک‌شنبه هشتم خرداد کمپینی را با عنوان «تفنگت را زمین بگذار» ایجاد کردند و نوشتند: «فوج خروشان مردم ستم‌دیده‌ از جای‌جای ایران، فریاد همراهی و همدلی با مردم دردمند آبادان سرداده‌اند. اکنون که خشم عمومی از فساد، دزدی، ناکارآمدی، سرکوب و خفقان، امواج هم‌بسته‌ای از اعتراضات مردمی را به دنبال داشته است، از همه‌ی افرادی که در یگان‌های نظامی تبدیل به عامل سرکوب مردم شده‌اند، می‌خواهیم، سلاح‌های خود را زمین گذاشته و به آغوش ملت بازگردند.»
این کمپین در واقع از ویدیوهای منتشر شده از درگیری معترضین آبادان با ماموران امنیتی تاثیر پذیرفته؛ همچنین در بین امضا کنندگان این بیانیه چهره‌های شناخته‌شده‌ای همچون کتایون ریاحی و محمد رسول اف نیز دیده می‌شود که انتشار آن توسط این دو سلبریتی، به وایرال شدن بیشتر آن کمک کرده است.
پیشتر جریان معاند نیز در واکنش به درگیری‌ها و تیراندازی‌ها هشتگ تیر نزن را مطرح کرده بودند. همچنین کاربران قطعه موسیقی از محمد رضا شجریان که دقیقا با نام «تفنگت را زمین بگذار» خوانده است را در شبکه‌های اجتماعی منتشر کردند.
    • سونامی پناهندگی ورزشکاران به کشورهای اروپایی!
با عنایت به افزایش تعداد مسافرت های برون مرزی ورزشی و فعالیت چندبعدی و متعدد ضدانقلاب، متصور است به زودی شاهد سونامی پناهندگی ورزشکاران رشته های مختلف به کشورهای غربی باشیم.
بر اساس بررسی های صورت گرفته از فعالیت رسانه های ضدانقلاب در یک سال گذشته، مشهود است که مهمترین محور فعالیت آنها در ورزش، تحت فشار قراردادن نظام با بهره مندی از این ظرفیت در موضوعاتی مانند پناهندگی، مهاجرت، رویارویی و به رسمیت شناختن رژیم اشغالگر قدس و ... است.
تلویزیون ایران اینترنشنال که با حمایت محور عبری- عربی در حال فعالیت گسترده علیه کشور و منافع ملی است، محوریت اصلی در این فعالیت ها را دارد و در حال شبکه سازی گسترده در این راستاست. این شبکه که نقش پوشش رسانه ای و نهادینه ساز در افکار عمومی را دارد، در بسترهای اطلاعاتی و امنیتی که سرویس های غیرهمسو و معاند فراهم کرده اند، در حال ایجاد شبکه فراگیری از نیروها و عناصر وابسته و همسو با خودست. این شبکه سازی که طیف وسیعی از فعالان حوزه ورزش را در برمی گیرد، تلاش دارد تا فضای عمومی فعالان داخلی را مجاب کند که تنها راه برون رفت از شرایط کنونی، پناهندگی و خروج از کشور است. این ترسیم که منتهی به تشویش اذهان عمومی و ترویج سیاه نمایی گسترده می شود، تاثیرات مخربی بر افکار عمومی می گذارد.
    • صحبت‌های پیمان معادی درباره تورم ایران در جشنواره کن!
پیمان معادی: تورم و تاثیراتش در ایران از جنگ ویرانگرتر است/ شما برای اینکه هزینه خانواده‌ات را تامین کنی هر روز باید ببینی رئیس جمهور آمریکا چی گفت!
    • شهادت یک نیروی دیگر سپاه قدس
سردار حاج * اسماعیل‌زاده، از بازنشستگان نیروی قدس سپاه پاسداران انقلاب اسلامی، عصر روز دوشنبه، طی یک عملیات تروریستی در شهرک جهان‌نمای کرج به شهادت رسید.
    • ترور مولوی محمد کریم حملی
مولوی محمدکریم حملی، امام‌جمعه موقت اهل‌سنت شهرستان سرباز در استان سیستان وبلوچستان، شامگاه امشب حین تردد، توسط افراد ناشناس ترور و کشته شد.
    • اعلام ساخت بمب اتمی
رژیم صهیونیستی، در آستانه نشست شورای حکام آژانس بین‌المللی انرژی اتمی برای صدور قطعنامه علیه فعالیت‌های هسته‌ای ایران، روند انتشار اسناد سرّی نظام در مورد ساخت بمب اتمی را آغاز کرد.
روزنامه جروزالم‌پست، لحظاتی پیش، تصویری را منتشر کرد.
    • وارونه نمایی شبکه فارسی زبان ایران اینترنشنال از مراسم نورافشانی در تهران
شبکه فارسی زبان ایران اینترنشنال در تقلا برای تحریک مردم به آشوب و اغتشاش، نورافشانی در برخی از نقاط تهران به مناسبت سالروز آزادی خرمشهر را وارونه نمایی کرده و مدعی شده که صدای تیراندازی در نقاط مختلف تهران به گوش می رسد!
    • حضور حاشیه نشین ها در آشوب ها و اغتشاشات اخیر
یکی از کارشناسان کنترل میدانی اعتراضات پس از مشاهدات خود در شهرکرد، گفته که این که گفته شده صرفا اراذل و اوباش آشوب و اغتشاش کرده اند، صحیح نیست. اگرچه آن ها هم در این اغتشاشات حضور جدی داشته اند اما بیشتر حاشیه نشین ها این اعتراضات را انجام می دادند.
    • شهید صیاد خدایی از نخبگان نیروی قدس بود
بررسی ها نشان می دهد که شهید صیاد خدایی از نیروهای یگان 840 ویژه نیروی قدس بوده و عملیاتهای موفقی داشته است. وی از نخبگان این نیرو بوده و نام اصلی آن شهید صیاد خدایی بوده و حسن و ... اسامی مستعار آن شهید بوده است. 
به وی درباره احتمال ترور هشدار داده شده بود و او بالاترین سطح رعایت مسائل امنیتی را داشته است.
این ترور نشان داده که ارزش اطلاعاتی این عملیات دشمن بیشتر از ارزش نظامی آن است و این فرد بیشترین ضربه را به اسرائیل زده است.
از این شهید یک دختر 12 ساله و یک پسر 5 ساله به یادگار مانده است. 
    • کشف یک خانه تیمی در جریان پیگیری حادثه ترور شهید صیاد خدایی
در جریان پیگیری حادثه تروریستی و شهادت شهید صیاد خدایی یک خانه تیمی شناسایی شده است اما اثر انگشتی در آن پیدا نشده است. همچنین مشخص شده که خودروی پراید سرقتی بوده و آن را سر کوچه قرار داده اند.
بررسی ها نشان می دهد که شهید صیاد خدایی به خوبی از سوی دشمن شناسایی شده و نقش وی در عملیات برون مرزی کاملا شناسایی شده است.
    • شناسایی راکبین موتور و راننده ماشین در محل ترور شهید صیاد خدایی
پیگیری های فنی – اطلاعاتی نشان می دهد که راکبین موتور و راننده ماشین شناسایی شده اند. راننده ماشین فرد مستاجری است که در یک خانه کوچک زندگی می کند و از یک سال پیش بازنشسته شده است. 
    • ترور و هلاکت 20 مقام امنیتی صهیونیست ها طی 60 روز
طی 2 ماه اخیر 20 نفر از نیروها و مقامات امنیتی رژیم صهیونیستی در درون سرزمین های اشغالی ترور شده اند. صهیونیست ها با ترور شهید صیاد خدایی درصدد مقابله به مثل بوده اند. 
    • احتمال مرگ 80 نفر زیر آوار متروپل
برخی از کارشناسان مدعی شده اند که احتمالا میزان مرگ و میر ناشی از ریزش ساختمان متروپل در آبادان از مرز 80 نفر فراتر می رود. 
    • تمرکز جریان ضد انقلاب به ماجرای ریزش ساختمان متروپل آبادان
به گفته برخی از کارشناسان، جریان ضد انقلاب با ناکامی در تحریک مردم به آشوب و اغتشاش به بهانه اصلاحات اقتصادی، بر ریزش ساختمان متروپل تمرکز کرده و برای تحریک مردم تقلا می کنند. 
    • انتقاد از عملکرد ضعیف استانداری خوزستان
برخی از کارشناسان معتقدند که صادق خلیلیان عملکرد مطلوبی در مدیریت استان خوزستان نداشته و این استان استعداد شکل گیری درگیری و آشوب را دارد. این گروه ازکارشناسان با اشاره به قانون تخصیص بخشی از بودجه وزارت نفت برای مناطق نفتی، خواستار ورود دیوان محاسبات برای بررسی چگونگی تخصیص بودجه به خوزستان شده اند. 
    • پیشنهاد کارشناسان برای راه اندازی قرارگاه انسجام بخشی رسانه ای 
گروهی از کارشناسان خواستار شکل گیری و راه اندازی قرارگاه انسجام بخشی رسانه ای در مواجهه با حوادث و رویدادها در کشور شده اند. این کارشناسان پیشنهاد کرده اند که این قرارگاه زیر نظر شورای عالی امنیت ملی فعالیت کند. اما گروهی دیگر از کارشناسان بر این باورند که رسانه های انقلابی حرف شنوی مطلوبی از علی شمخانی ندارند.
    • نام 15 نیروی ارشد امنیتی صهیونیست ها در اختیار نیروی ضربت جبهه مقاومت
به گفته کارشناسان مسائل استراتژیک، در پی ترور شهید صیاد خدایی فهرستی از 15 نفر از نیروهای ارشد امنیتی رژیم صهیونیستی برای ترور آماده شده که توسط نیروهای جبهه مقاومت عملیاتی می شود. 
    • عوامل ترور شهید خدایی شناسایی شده اند
به گفته برخی از کارشناسان عوامل ترور شهید صیاد خدایی شناسایی شده و هنوز از کشور خارج نشده اند. 2 نفر در این باره بازداشت شده اند اما عوامل اصلی نبوده اند.



اخبـار استـان‌هـا

    • خوزستان
هفت روز از حادثه دردناک آبادان گذشت، حادثه ای که آن آوار بی‌مسوولیتی و تخلف بر سر مردم بیگناه فروریخت و داغی دیگر را بر دل مردم خوزستان نهاد.
در ساعت ۱۲ و ۴۰ دقیقه روز دوشنبه دوم خردادماه بخشی از برج 11 طبقه متروپل آبادان فرو ریخت که بر اثر آن تاکنون اجساد 32 نفر از زیر آوار خارج شده و با گذشت 8 روز از حادثه، عملیات آوار برداری با بسیج امکانات و تجهیزات و نیز حضور شبانه روزی نیروهای امدادی ادامه دارد.
از زمان وقوع حادثه مقامات کشوری و استانی از جمله معاون اول رئیس جمهورو وزیر کشور با حضور در محل بر روند آواربرداری نظارت کردند و به گفته آنها تمام تجهیزات لازم در عملیات به کار گرفته شده است.
با توجه به احتمال ریزش بخش های باقی مانده ساختمان در ابتدا روند آوار برداری با سرعت کمتری پیش رفت اما سپس با تقویت سازه، عملیات سرعت گرفت.
    • کمتر از 10 مفقودی باقی مانده است
خلیلیان استاندار خوزستان ضمن تکذیب مفقود بودن ۱۵۰ نفر در زیر آوارها، گفت: برآورد ما این است که کمتر از ۱۰ نفر زیر آوار باقی مانده باشند؛ اگر این آمار 150 نفر مفقودی صحت داشت خانواده‌های مراجعه زیادی می‌کردند و آمار تلفات هم باید بالا می‌رفت.
محمد حسن نامی رییس سازمان مدیریت بحران کشور با بیان اینکه عملیات آواربرداری از ساختمان متروپل آبادان از ۶ محور ادامه دارد، اظهار کرد: در تلاش هستیم از منطقه میانی برج متروپل که گفته می‌شود کافی شاپ در آنجا است دسترسی بهتری به طبقات زیر داشته باشیم هر چند بیشترین حجم آواربرداری در این محل در حال انجام است.
سردار شاهوارپور فرمانده سپاه خوزستان با بیان اینکه قرارگاه خاتم سپاه با همه امکانات مهندسی وارد عمل شد، عنوان کرد:همه دستگاه‌های دولتی و غیر دولتی برای مدیریت حادثه متروپل حضور دارند و به صورت برجسته واقعا نیروهای مسلح از همان دقایق اول برای کمک‌رسانی وارد عرصه شدند.
معاون اول رئیس جمهور در بازدید از محل حادثه با بیان اینکه در حادثه متروپل آبادان فساد گسترده‌ای بین سازنده بنا، پیمانکار، ناظر و دستگاه‌های ارائه‌دهنده مجوز اتفاق افتاده است، گفت: باید طوری به مسأله رسیدگی شود که دیگر تکرار نشود.
شهرداری، راه و شهرسازی و دادستانی به وظایف خود عمل نکردند
محمدرضا رضائی کوچی رئیس کمیسیون عمران مجلس شورای اسلامی دراین رابطه، اظهار کرد: نظام مهندسی آبادان با فرماندار و دادستان وقت مکاتبه‌ای کرده که این پروژه در حال تخلف است، ولی متأسفانه اتفاقی نیفتاده است یعنی شورای شهر، دادستان و فرماندار در جریان کار بودند، این قدر تخلف محرز بوده که یک فرد معمولی هم متوجه تخلف می‌شد، ولی متأسفانه کسی اقدامی نکرده است.
وی با بیان اینکه مکاتبات زیادی در این زمینه صورت گرفته بود گفت: فکر کنم مکاتبات صرفاً برای رفع تکلیف بوده است و یک اراده جدی برای توقف کار وجود نداشته است؛ انتظار داشتیم بعد از مکاتبه‌ای که نظام مهندسی کرده بود و شهرداری کارش را انجام نداد، دستگاه قضایی در سطح استان و شهرستان ورود پیدا می‌کرد و راه و شهرسازی استان و حتی وزارت راه و شهرسازی در جایگاه نظارت عالیه وظیفه داشت کاری انجام دهد که متأسفانه اقدام صورت نگرفته است.

    • 11 نفر تاکنون بازداشت شدند
طبق اعلام فرماندار ویژه آبادان تا این لحظه ۱۱ نفر در رابطه با این حادثه بازداشت شده‌اند؛ وی گفت: تا به امروز پنج شهردار قبلی و شهردار فعلی آبادان بازداشت شده اند و افراد دیگری هم که در این فضا دخیل بوده‌اند، بازداشت شده‌اند. همانطور که میدانید، تخلفات اینچنینی باید در کمیسیون ماده ۱۰۰ بررسی شود اما از آنجایی که این منطقه جز مناطق ازاد تجاری است، رئیس مناطق آزاد وقت باید پاسخگوی این تخلف باشد.
وزیر کشور در مصاحبه ای با بیان این که در متروپل یک جنایت اتفاق افتاد،  اظهار کرد: کسانی که برای کسب درآمد بیشتر به راحتی با جان مردم بازی کردند، به هیچ وقت قابل گذشت نیستند و باید درس عبرت شوند.
«احمد وحیدی» همچنین در حاشیه جلسه هیأت دولت عصر روز یکشنبه ۸ خردادماه با ارائه گزارشی از حضور ۶ روزه خود در محل حادثه، گفت: ساختمان متروپل حدود ۴۸ هزار متر مربع زیربنا دارد که با تخلف ساخته شده است؛ این ساختمان قرار بوده در ۶ طبقه ساخته شود اما در دو مرحله تعداد واحدهای این ساختمان به ۱۰ طبقه اضافه شده است.
وزیر کشور با بیان اینکه اشکالاتی در دوره‌های قبل نسبت به این ساختمان گزارش شده است، اظهار داشت: ساخت متروپل از سال ۹۶ شروع شد و چند سال طول کشید؛ گزارش‌هایی مبنی بر تخلف در این زمان ارائه شده اما به این گزارش‌ها توجهی نشده است.
وحیدی با تأکید بر این‌که واقعاً تخلف بزرگی در ساخت متروپل انجام شده است، خاطرنشان کرد: حتی آتش‌نشانان معتقد بودند شرایط متروپل پیچیده‌تر از پلاسکو است؛ چون در پلاسکو بعد از تخریب و فروریختن کامل ساختمان اگر چه عزیزانمان شهید شده‌اند و داغ دیده‌ایم اما مسأله تمام شد اما ساختمان متروپل به دلیل نوع سازه‌ها و همچنین محدود بودن محیط، پیچیدگی بسیاری دارد که هنوز کار آن تمام نشده است.
وی تصریح کرد: به همین دلیل مجبور شدیم چند خانه مسکونی مردم را در اختیار بگیریم و آنها را تخریب کنیم تا محور و راه جدید برای دسترسی بهتر پیدا شود. از آنجا که فضای اطراف بسیار محدود بود مردم حدود ۱۵۰ متر که زندگی و امکانات‌شان در آنجا قرار داشت را تخلیه کردند که به نظرم روند کار خوب است و کار به خوبی دنبال می‌شود
رئیس جمهور هم پس از ارائه گزارش وزیر کشور تأکید کرد: باید برای مقاوم‌سازی سازه‌های ناایمن بدون هیچ رودربایستی اقدام کرد؛ ممکن است جایی درمانگاه یا مدرسه باشد که اصولی ساخته نشده است همه را بررسی کنید اگر ساختمان‌هایی امکان ترمیم دارد بازسازی شود؛ نمی‌شود شاهد باشیم جان مردم به خطر بیفتد.
آیت‌االله رئیسی یادآور شد: از ابتدای دولت هم اعلام کردیم رسیدگی به مسائل استان خوزستان برای ما اولویت دارد و بر همین مبنا برای خوزستان استاندار ویژه انتخاب شده است.
    • تجمعات عزاداری و اعتراض در آبادان
بعد از این حادثه شایعاتی در شبکه‌های اجتماعی مبنی بر فرار حسین عبدالباقی مالک و پیمانکار برج منتشر شد که باعث خشم مردم شد اما یک روز بعد، کشف جسد و فوت وی در این حادثه به تایید پزشکی قانونی و دادستانی رسید؛ 
در شب های گذشته مردم آبادان با سینه زنی و یزله خوانی به عزاداری ‍‍پرداختند و خواستار اشد مجازات برای مقصران این حادثه شدند که با پرتاب اشیا از سوی از تعدادی از افراد همراه شد؛ نیروی انتظامی یکشنبه شب برای جلوگیری از نزدیک شدن جمعیت به عملیات آواربرداری پس از هشدارهای مکرر از گاز اشک آور استفاده کرد که این شرایط موجب شد تا دقایقی در عملیات آوار برداری اخلال  ایجاد شود.
تلاقی نارضایتی‌های اجتماعی ناشی از مشکلات و عقب ماندگی استان خوزستان با احساسات جریحه‌دار شده مردمی دستاویزی برای منفعت‌طلبان گشته تا فضای رسانه‌ای را گل‌آلود کرده و افکارعمومی را در راستای اشاعه مطالب ناصحیح خود برهم بزنند.


    • سیستان و بلوچستان 
    • فساد مالی در دانشگاه علوم پزشکی زابل 
در اواخر سال ۱۴۰۰هنگام بستن حسابهای مالی، مبالغ میلیونی به حساب های کارشناس آزمایشگاه و پرستار اورژانس دانشگاه علوم پزشکی زابل به عنوان اضافه کار واریز می شود و مسول امور مالی دانشگاه علوم پزشکی زابل این افراد را وادار می کند که اسناد اداری را مبنی بر دریافت این ارقام به عنوان اضافه کار امضا کنند و سپس پول را به شماره حسابی که در اختیارشان قرار داده می شود عودت دهند. 
 دو تن با مسؤولان مالی دانشگاه همکاری و ضمن امضای اسناد، وجه واریز شده را به حساب یکی از بستگان امور مالی که شاغل بیمارستان هم نبوده واریز می کند. 
دانشگاه علوم پزشکی زابل در مقابل تهدید کرده که وجه واریز شده را از حقوق و مزایای وی کم میکند. 
  سرپرست بازارچه مرزی پسابندر چابهار توسط سربازان گمنام امام زمان (عج) دستگیر و به تهران منتقل شد. 

    • هرمزگان
    • جزئیاتی دقیق توقیف 2 کشتی توقیفی یونانی
 ایران دو کشتی یونانی را در پاسخ به اقدام یونان در توقیف و تخلیه نفتکش ایران در سواحل آتن در آبهای خلیج فارس توقیف کرد.
این توقیف به شکل متفاوتی از توقیف‌های گذشته و با رصد دقیق اطلاعاتی سپاه از موقعیت هر کدام از کشتی‌های یونانی موجود در خلیج فارس صورت گرفته است.
یکی از نفتکش‌های یونانی در نزدیکی آبهای بندرلنگه و در حوالی جزیره فارور (محل استقرار نیروهای ویژه تکاور نیروی دریایی سپاه) و دیگری در محدوده آبهای عسلویه در غرب استان بوشهر توقیف شد.
یکی از کشتی‌ها را منطقه پنجم دریایی و دیگری را منطقه چهارم دریایی سپاه توقیف کرده است.
هر دو کشتی با نام های Delta Poseidon (IMO: 9468671) و Prudent Warrior  نفتکش بوده و تحت پرچم یونان حرکت می کرده‌اند که توسط نیروی دریایی سپاه پاسداران انقلاب اسلامی توقیف شدند.
سپاه برای انجام عملیات ویژه توقیف کشتی‌های یونانی، همزمان 8 کشتی متعلق یونان را در خلیج فارس تحت اشراف عملیاتی و 16 کشتی یونانی را در مجموع تحت اشراف اطلاعاتی داشته است.
نفتکش دلتا  پوزیدون محموله ای را در بصره عراق بارگیری کرده بود.
بر اساس اطلاعات پایش شده از سایت‌های مرجع دریانوردی، مقصد نفتکش آگیوی تئودوروی در نزدیکی کورینث بود و محموله برای پالایشگاه روغن موتور واقع در آنجا فرستاده می‌شد.
نفتکش دلتا پوزیدون بخشی از ناوگان تانکرهای دلتا در یونان است.
دومین نفتکش یونانی توقیف شده یک کشتی 5 ساله کشتیرانی Prudent Warrior (IMO: 9753545) است که توسط نیروهای ایرانی و بر اثر برخی تخلفات انجام گرفته توقیف شده است.
بر اساس بررسی‌های خبرنگار فارس، هر دو کشتی توقیف شده ظرفیتی مجموعا حدود 300 هزار تن (هر کدام حدود 150 هزار تن) معادل 1.8 میلیون بشکه نفت یا دیگر فرآورده‌های نفتی را دارند که در صورت بارگیری کامل، اکنون این مقدار از محصول در اختیار ایران است.
برخی رسانه‌های خارجی نیز از این اقدام شجاعانه ایران با تیتر: ایران سوار بر تانکرهای یونانی یاد کرده‌اند.
منابع مطلع می‌گویند که خدمه این دو کشتی در عرشه کشتی‌هایشان در خلیج فارس تحت بازجویی قرار گرفته و تابعیت دقیق هر کدام و شرایط جسمانی آنان بررسی و ثبت و ضبط شده است و اکنون خدمه روی نفتکش‌هایشان حضور دارند.

    • آذربایجان شرقی 
بدنبال حاشیه بازی تراکتور و پرسپولیس کمیته انضباطی در نخستین اقدام خود اعلام کرد رای این کمیته بعد از اتمام لیگ برتر اعلام می شود اما چند روز بعد این کمیته اعلام کرد روز دوشنبه یا سه شنبه رای این کمیته درباره این بازی اعلام می شود.
با توجه به مسائل پیش آمده در این بازی که نیروهای امنیتی هنوز در حال بررسی آن هستند اخبار رسیده به خبرنگار این کمیته بدنبال اعلام سه بر صفر به نفع پرسپولیس است.
این اقدام در استانه سفر رئیس جمهور روز پنج شنبه این هفته به تبریز این احتمال می رود که هواداران تراکتور در مسیرهای حرکت رئیسی یا بتوانند در برنامه های آن با نشان دادن کارت قرمز به رئیس جمهور اعتراض خود را نشان دهند که این امر در عالم سیاسی معنای پرمعنای دارد.
لازم به یادآوری در کنار قضیه پان ترکیسم در استفاده از این بازی ایرانشهریها بیشتر از انها به دنبال حاشیه سازی هستند.

اخبـار بیـن‌الملل و سیـاست خـارجـی

    • تحولات قریب الوقوع در فلسطین اشغالی و کشورهای همسایه
شنیده شده است که تحولاتی قریب الوقوع در فلسطین اشغالی و کشورهای همسایه از جمله لبنان و سوریه و اردن در آستانه‌ی رخ دادن است. رژیم صهیونیستی به دنبال درگیری نظامی در آن منطقه برای فرار از آینده وخیمی است که در انتظار این رژیم قرار دارد. 
شنیده شده است که در زمان حضور بشار اسد در تهران، سید حسن نصر الله هم در تهران بوده است و در یک جلسه‌ی بسیار مهم در مورد جبهه مقاومت تصمیم‌گیری‌های مهمی در تهران صورت گرفته است. این تصمیم‌ها برای هماهنگی در تحولات پیش‌روی جهان اسلام و محور مقاومت بوده است. 
    • خودداری آیت الله رئیسی از امضای حکم سفارت باجناق اسحاق جهانگیری
ادیبی یکی از مسئولان وزارت خارجه - باجناق اسحاق جهانگیری-  به تازگی به عنوان سفیر ایران در گرجستان انتخاب شده و پس از تایید سازمان اطلاعات سپاه و وزارت اطلاعات، به دولت گرجستان معرفی شده است. اما آیت الله رئیسی پس از اطلاع از این که وی نسبت فامیلی با اسحاق جهانگیری دارد، از امضای حکم وی خودداری می کند. 
    • رای قاطع پارلمان عراق علیه هرگونه عادی سازی ارتباط با رژیم صهیونیستی 
پارلمان عراق با 275 رای هرگونه عادی سازی ارتباط اعم از ارتباط خصوصی و دولتی – اقتصادی، سیاسی، فرهنگی، اجتماعی و حتی رسانه‌ای-  اتباع عراقی در داخل و خارج کشور با رژیم صهیونیستی و شرکت های وابسته به این رژیم را ممنوع اعلام کرده است. 
براساس مصوبه اخیر پارلمان عراق، هر نوع ارتباط مستقیم غیرمستقیم با شرکت‌های واسطه‌ای رژیم صهیونیستی نیز ممنوع شده است. پارلمان عراق مجازاتی شامل مصادره اموال، بازداشت و حکم حبس ابد و اعدام را برای خاطیان در نظر گرفته است. 
طرح این مصوبه از سوی فراکسیون صدر بوده اما شیعیان و جریان های سیاسی از ان حمایت کرده اند. البته تعداد کمی از نمایندگان اهل سنت و کردها به این مصوبه رای نداده اند. 
گفتنی است که آمریکا در واکنش به این مصوبه پارلمان عراق بیانیه ای صادر کرده است. 
    • انتقال حجم قابل توجه سلاح به مناطق کرانه باختری و غزه زیر سایه کنترل صهیونیست ها 
به گفته برخی از کارشناسان مسائل منطقه، اگرچه مزدوران رژیم صهیونیستی کرانه باختری حتی منطقه غزه را به شدت کنترل می‌کنند. عبور و مرور در این مناطق به راحتی صورت نمی گیرد. کل منطقه کرانه باختری در اختیار رژیم صهیونیستی است. اما حجم قابل توجهی سلاح به این مناطق انتقال یافته است. 
    • نفوذ گسترده فلسطینیان در شبکه صهیونیست ها 
گروهی از فلسطینیان به شبکه رژیم صهیونیستی نفوذ کرده اند و امکان انتقال سلاح یا پهپاد را به مناطق تحت نظر صهیونیست ها فراهم کرده اند. در حال حاضر چند هزار سلاح در اختیار فلسطینیان است که از طریق نفوذ در شبکه‌های اسرائیلی ارسال می‌شود. 
    • گسترش اختلافات در گروه های داخلی صهیونیست ها 
اختلافات در میان گروه های داخلی صهیونیست ها به شدت افزایش یافته است. برخی از آن ها معتقدند که اسرائیل ماندنی نیست. در میان برخی از گروه ها نیز رقابت شکل گرفته و اوضاع داخلی رژیم به شدت به هم ریخته است. 
    • موفقیت نسبی حزب‌الله و همپیمانانش در انتخابات لبنان
تازه‌ترین انتخابات پارلمانی لبنان، با موفقیت نسبی جریان حامی مقاومت موسوم به جریان 8 مارس به پایان رسید.
پارلمان لبنان شامل 128 کرسی است که هر جریانی بتواند بیش از 64 کرسی به دست آورد، جریان غالب پارلمان می‌شود.
در این دوره، «سعدالدین الحریری» سرکرده جریان سعودی المستقبل که ستون فقرات جریان ضد مقاومت (14 مارس) را تشکیل می‌دهد از حضور در انتخابات انصراف داد و تأکید کرد که هر کس از اعضای این حزب هم بخواهد نامزد انتخابات شود باید از عضویت حزب استعفا دهد. این اقدام، باعث ضعف شدید این جریان در انتخابات شد اما به جای وی، «سمیر جعجع» سرکرده حزب «القوات اللبنانیة» با صرف پول‌های فراوان و کمک‌های سعودی‌ها و آمریکایی‌ها و فرانسوی‌ها توانست جریان نسبتاً قدرتمندی را در انتخابات شکل دهد.
اکنون و با پایان شمارش آرا و شکل‌گیری پارلمان لبنان، مشخص شد که جریان حامی مقاومت، 61 کرسی را به‌طور قاطع به دست آورده و جریان 14 مارس 29 کرسی را در اختیار دارد.
در این میان 27 نفر هم به‌طور مستقل وارد پارلمان شده‌اند که 11 نفر از آنها در بحث سلاح مقاومت و لزوم مقابله با رژیم صهیونیستی، حامی حزب‌الله و 11 نفر از آنها مخالف حزب‌الله و مابقی متعلق به جریانات نوپدید مدنی هستند که عمدتاً افراد لاابالی و سکولار به شمار می‌روند.
عربستان سعودی طی هفته‌های گذشته هزینه‌های بسیار سنگینی برای پیروزی جریان ضدمقاومت در لبنان انجام داد تا جایی که گفته می‌شود به برخی از نامزدها تا سقف 50 میلیون دلار کمک مالی شده و علاوه بر این در برخی مناطق شیعه‌نشین با پرداخت مبالغی، تلاش کردند از سطح مشارکت مردم بکاهند که امسال این ترفند آنها نگرفت و حزب‌الله توانست اغلبیت پارلمان را در اختیار بگیرد.
این هفته شیخ نعیم قاسم، جانشین دبیرکل حزب‌الله لبنان تأکید کرد که حزب‌الله و همپیمانانش هم‌اکنون 77 کرسی در اختیار دارند.
این قطعیت روز سه‌شنبه هفته جاری با انتخاب «نبیه بری» به عنوان رئیس پارلمان خود را نمایان کرد که شکست سنگینی برای جریان آمریکایی-‌سعودی در لبنان به شمار می‌رود.
«سمیر جعجع» سرکرده حزب «القوات اللبنانیة» که وابسته به عربستان سعودی و آمریکاست و در نقطه مقابل مقاومت قرار دارد، پیش از این گفته بود که حامیانش به بری رأی نخواهند داد. جعجع ادعا کرده بود که نمایندگان وابسته به القوات و جریان مقابل مقاومت، قصد دارند، رئیس جدیدی برای پارلمان انتخاب کنند.
«الیاس بوصعب» یکی از نامزدهای سمت نائب‌رئیسی مجلس که از اعضای جریان 8 مارس هست هم با کسب ۶۵ رأی و نامزد دیگر «غسان سکاف» ۶۰ رأی به دست آورد و دو رأی، سفید و یک رأی هم باطله اعلام و بوصعب به عنوان معاون بری انتخاب شد که این انتخاب هم شکست بسیار سنگینی برای جریان مخالف مقاومت به شمار می‌آید و تضمینی برای حفظ سلاح مقاومت و مقابله با رژیم صهونیستی است.
با این حال، با توجه به آرای شکننده جریان حامی حزب‌الله در پارلمان، پیش‌بینی می‌شود وضعیت بی‌دولتی تا چند ماه ادامه یافته و حتی با برخی آشوب‌های سازمان‌یافته مواجه شود.
    • خلاصه‌ای از وضعیت اقتصادی لبنان
ارزش لیر لبنان طی سال‌های اخیر با فشارها و تحریم‌های آمریکا و اوج‌گیری مفاسد داخلی از جمله فساد گسترده در نظام بانکی و بانک مرکزی لبنان به 37 هزار لیر در مقابل هر دلار آمریکا رسیده است و علاوه بر این صادرات لبنان که تا چند سال قبل، 8 میلیارد دلار بود اکنون 70 درصد سقوط کرده است.
همچنین نرخ تورم 1500 درصدی طی چند سال گذشته و بدهی 147 درصدی نسبت به تولید ناخالص ملی که معادل حدود 100 میلیارد دلار است اقتصاد لبنان را از مرز ورشکستگی کامل هم عبور داده است.
طبق مذاکرات دولت سابق لبنان با بانک جهانی و صندوق بین‌المللی پول، قرار بود بخشی از بنادر و قابلیت‌های نظام بانکی لبنان در اختیار این دو نهاد بین‌المللی قرار گیرد و متقابلا وام کلانی از سوی بانک جهانی به این کشور اختصاص داده شود که به علت تعلل بانک مرکزی و عدم آماده‌سازی گزارش ویژه از وضعیت، پس از چندین سال، هنوز این وام به لبنان تخصیص نیافته است.
این وام به گونه‌ای است که بانک مرکزی در صورت دریافت آن می‌تواند بعد از وصول مطالبات، اقساط آن را برگرداند که این اقدام هنوز میسر نشده است.
    • پیشنهاد کارشناسان درباره بازخوانی آثار جنگ  های اروپا و مرگ 130 میلیون نفر 
برخی از کارشناسان با اشاره به فرمایشات اخیر رهبر انقلاب در دیدار نمایندگان مجلس مبنی بر این که اروپا یکی از جنگ خیزترین مراکز جهان است، گفته اند که اگرچه تصویر عمومی بر این است که اروپا کانون صلح و آزادی است، اما در اروپا بیش از 130 میلیون نفر در جنگ های جهانی اول و دوم و دیگر جنگ ها کشته شده اند. 
این کارشناسان خواستار تولید محتوای مناسب رسانه ای درباره معرفی اروپا به عنوان یک کانون جنگ خیز شده اند.
    • سفارت ترکیه در تهران مشغول جذب نیرو برای جنگ در اوکراین است
یک شبکه روسی به نقل از منابع دیپلماتیک خود گزارش داد که اماکن دیپلماتیک ترکیه در ایران، در حال استخدام مهاجران افغان برای مبارزه با روسیه در اوکراین هستند.
همزمان با هشدارهای روسیه درباره اعزام جنگجویان خارجی به اوکراین توسط متحدان کی‌یف، برخی گزارش‌ها از دخالت ترکیه در این اقدامات حکایت دارد.
یک منبع دیپلماتیک به شبکه «ریانووستی» گفت که اماکن دیپلماتیک ترکیه در ایران، به دستور دولت آنکارا از شهروندان افغان مستقر در این کشور را برای شرکت در جنگ با روسیه و حمایت از رژیم اوکراین استخدام می‌کنند.
این منابع که نام یا سمت‌شان فاش نشد، توضیح دادند: «بر اساس گزارش‌ها، نمایندگی‌های دیپلماتیک ترکیه در ایران به مهاجران افغان برای عزیمت به ترکیه و سپس اعزام آنها به اوکراین کمک می‌کنند و مدارک لازم را تنظیم می‌کنند».
جزئیات بیشتری از این خبر هنوز منتشر نشده است.
پیش از این نیز نشریه «فارین پالیسی» گزرش داده بود که متحدان کی‌یف در حال استخدام مردان جوان از مناطق دور هستند و تا روز ۶ مارس، حدود ۲۰ هزار جنگجوی خارجی وارد اوکراین شده‌اند.
    • تدبیر حسن نصرالله درباره موفقیت جبهه مقاومت در انتخابات لبنان
جبهه مقاومت و حزب الله لبنان در انتخابات اخیر در لبنان علی رغم پول پاشی گسترده آمریکا و عربستان به پیروزی دست یافته است. سید حسن نصرالله اصرار کرده که درباره این پیروزی مانوری صورت نگیرد تا دو قطبی جدیدی در فضای سیاسی لبنان شکل نگیرد. وی گفته که ما می خواهیم با جریان های سیاسی در لبنان کار کنیم تا ثبات و آرامش را به لبنان برگردانیم.
    • آل سعود در مذاکرات با ایران همچنان خصومت ورزی می کند
مذاکرات ایران و عربستان هیچ پیشرفتی نداشته است. آل سعود همچنان بر طبل خصومت ورزی خود می کوبد.
خلاصه آف‌درکورد غریب‌آبادی درباره سفر النا دوهان به ایران
ماموریت گزارشگر ویژه اقدامات قهری یکجانبه در سال 2014 و در زمان ریاست ایران بر جنبش عدم تعهد تصویب شد و اولین گزارشگر ادریس جزایری بود که ایران در سال 2015 دعوتنامه داد ولی دفتر کمیسر حقوق بشر اجازه نداد بیاید گفتند اول احمد شهید (گزارشگر حقوق بشر) بیاید و یا با هم بیایند چون ممکن است ایران سوء استفاده کند و علیرغم دعوتنامه‌ای که دادیم نیامد. (بعد هم که جزایری فوت کرد)
غرب و آمریکا موافق این ماموریت نیستند و هر دو سه سال که رای گیری می‌شود به قطعنامه آن رای منفی می‌دهند چون خودشان باید به خاطر تحریم‌ها پاسخگو باشند.
سیر دعوت از گزارشگران اینگونه است که در شورای امنیت ملی تصویب و بعد تایید رهبری گرفته می‌شود. در این خصوص هم مصوبه شورای امنیت را داشتیم و شورای حقوق بشر هم پذیرفت. خود خانم دوهان علاقه مند بود به ایران سفر کند. قبل از سفر از سوی دفتر کمیسر عالی فشار آوردند که به ایران نیاید.
سی ملاقات برایش تنظیم کردیم با دستگاه‌های دولتی، نمایندگان‌، وزرای خارجه، دادگستری، معاونان زنان رئیس جمهور، روسای کمیسیون‌های مجلس معاون وزیر و مدیرانل کل. چندین بازدید هم هماهنگ کردیم از جمله بیماران تالاسمی، پروانه‌ای و جانبازان شیمایی، موزه صلح، شرکت کوبرکت، تولید رادیودارو و... پناهندگان افغان در اصفهان و کارگا‌ه‌های فرش باقی و صنایع دستی که از تحریم صدمه دیدند، مجمع اقلیت‌های دینی در اصفهان.
دو سه جلسه با اساتید دانشگاه و با سازمان‌های مردم نهاد را خودش تنظیم کرده بود. 15 تا 10 جلسه با بخش‌های خصوصی داشت. حدود 60 بازدید داشت. با سفرای خارجی مقیم ایران، سازمان‌های بین‌المللی مستقر در ایران و .. ملاقات داشت و گزارش‌های خوبی هم آماده کردیم.
بحث زندانیان ارتباطی با او ندارد و هیچ ماموریتی در این حوزه ندارد و اگر اظهارنظری کند خلاف ماموریتش است. 
ما الان در بحث حقوق بشر مدعی هستیم نه متهم. در بحث تحریم نباید خودسانسوری کنیم. به او گفتم ما کشور تحت تحریمی هستیم و ممکن است سوالاتی بپرسید که همکاران من پاسخ ندهند چون تحریم‌ها باقی است.
فقط انتقالش از فرودگاه تا هتل از سوی ما انجام شد. حتی هتل را خودش و دفتر سازمان ملل گرفتند. هیچ هزینه‌ای برایش نکردیم.
25 تا 30 حوزه را احصا کرده و گفته تحریم‌ها به شدت اثر گذاشته‌اند. بخش اول گزارش را دیدیم و با گزارش‌های قطر، ونزوئلا و زیمبابوه مقایسه کردیم از لحاظ انعکاس، دقیق‌تر از بقیه آثار تحریم‌ها را گزارش داد و بهترین گزارش حقوقی است.
امیدواریم گزارش نهایی بدون سیاسی کاری بیرون بیاید. این گزارش لازم الاجرا نیست ولی از بار حقوقی برخوردار است
    • افزایش احتمال صدور قطعنامه علیه ایران در نشست پیش روی شورای حکام
 در حالیکه ۱۴ اسفند ۱۴۰۰، در کنفرانس مطبوعاتی مشترک رئیس سازمان انرژی اتمی و رافائل گروسی، طرفین از توافق بر سر چارچوب زمانی تا خرداد ۱۴۰۱ برای حل  اختلافات فی ما بین تاکید کردند که، امروز در گزارش جدید آژانس به شورای حکام آمده است"در بحث منشا ذرات اورانیوم یافت شده در سه سایت هسته ای اعلام نشده، ایران توضیحاتی که به لحاظ فنی معتبر باشد، ارائه نکرده است. موضوعات پادمانی مربوط به این سه مرکز همچنان حل نشده باقی مانده‌اند.".این گزارش و واکنش های اخیر مقامات آمریکا، به نوعی نشان می دهد طرف غربی در برهه فعلی چندان به دنبال احیای برجام نیست و پروژه "مقصرتراشی ایران" را کلید زده است  مرور اظهارات گروسی و رابرت مالی موید این گزاره است. صدور احتمالی قطعنامه علیه ایران در نشست ۱۶ خرداد شورای حکام می تواند عمق اختلافات طرفین را نمایان تر نماید.
    • گزارش جدید آژانس به شورای حکام:
در بحث منشا ذرات اورانیوم یافت شده در سه سایت هسته ای اعلام نشده، ایران توضیحاتی که به لحاظ فنی معتبر باشد، ارائه نکرده است.
 موضوعات پادمانی مربوط به این سه مرکز همچنان حل نشده باقی مانده‌اند.
بارها در این دو سه ماهه گفته شده چندین مسئله باقیمانده. 1- در حوزه تحریمها، بخش لیست قرمز باقی است 2- در حوزه تضامین هم در تضمین اقتصادی هنوز دعوا باقی است 3- مسئله سپاه.
    • اميرعبداللهيان : مطالبات ايران را نبايد در حد نام سپاه در ليست تروريستى آمريكا تقليل داد
وزير امور خارجه در گفت و گو با فريد زكريا در داووس: اگر بخواهم صادقانه بگویم چه چیزی باعث مکث در مذاکرات شده درخواست‌های و مطالبات اقتصادی ما در مسیر تجارت جهانی است و نباید مسئله را به یک موضوع تقلیل داد. در واقع موضوع قراردادن سپاه در لیست تروریستی آمریکا یک مسئله فرعی است که از طرف لابی اسرائیلی بزرگ‌نمایی شده است. اولویت برای ما منافع ملت ایران است.
    • کل عوامل بی‌بی‌سی در عراق و لبنان تغییر کردند
شنیده‌ها حاکی است 36 نفر از کادر پرسنلی بنگاه سخن‌پراکنی بی‌بی‌سی در عراق و مشابه همین تعداد در لبنان، از روز سه‌شنبه 10 خردادماه تغییر می‌کنند.
گفته می‌شود این افراد، با خبرنگاران تازه‌نفس متخصص جنگ روانی جایگزین خواهند شد.
کارشناسان معتقدند این اقدام، زمینه فتنه بزرگی است که قرار است آمریکا و انگلیس با همکاری رژیم صهیونیستی و پشتیبانی مالی عربستان سعودی و امارات متحده عربی طی سال جاری در این دو کشور رقم بزنند.
این کارشناسان تأکید کرده‌اند که علاوه بر عراق و لبنان، ایران و سوریه نیز در معرض این فتنه پیچیده خواهند بود که احتمالاً از تابستان امسال آغاز شده و در پاییز به اوج خود می‌رسد.
    • نامه اختصاصی بایدن به آیت الله رئیسی
جو بایدن رئیس جمهوری آمریکا به تازگی از طریق سفارت سوئیس نامه ای به آیت الله رئیسی ارسال کرده و مدعی شده که ما مصمم هستیم که اختلافات را حل کنیم و به دنبال توافق با ایران هستیم. اما پیش نیاز توافق با ایران ترک منطقه از سوی شما است. بایدن در این اعتراف کرده که من در مورد سپاه نمی توانم کاری کنم چون موانع داخلی در این باره وجود دارد. شما باید در این مورد تصمیم بگیرید.
    • احتمال توقف مذاکرات و ایجاد بن بست
به گفته برخی از کارشناسان ، در روند مذاکرات میان ایران و گروه 1+4 تقریبا بن بست ایجاد شده اما  دولت معتقد است که هنوز بن بست شکل نگرفته و می توان مذاکرات را پیش برد.
    • آمریکایی ها درباره FTO لجوجانه مقاومت می کنند
این کارشناسان گفته اند که مشخصا چند مشکل وجود دارد اما ماجرای FTO کاملا برجسته شده و بلکه بقیه موضوعات حل نشده است.
به پیش بینی این کارشناسان احتمال حل مسائل وجود دارد.
به گفته این گروه از کارشناسان، آمریکایی‌ها مدعی شده اند که ما نمی توانیم FTO را در جریان این مذاکرات برداریم. ولی می توانیم دوباره در مذاکراتی دیگر درباره FTO صحبت کنیم. بنابراین اول درباره برجام توافق کنیم و FTO را در این مذاکرات مطرح نکنیم.
آمریکایی ها همچنین پیشنهاداتی درباره خروج بنیاد تعاون، ناجا، قرارگاه خاتم، هواپیمایی ماهان، بانک صادرات از لیست تحریم به جای FTO را نپذیرفته اند. 
بنابراین روند مذاکرات کاملا قفل شده و مسئله مهم این که این موضوع در کشورهای ایران و آمریکا و اروپا رسانه ای شده است.
رسانه ای شدن این ماجرا هزینه آمریکایی ها را برای حذف FTO بالا برده و از طرفی ایران هم نمی خواهد بدون حذف این موضوع، توافق کند. اگر موضوع رسانه ای نشده بود شاید یکی از طرفین عقب نشینی می کرد.
    • اصرار بایدن به توافق با ایران و خروج آمریکایی ها از منطقه
جو بایدن گفته که ما می‌خواهیم زودتر از منطقه برویم بیایید با هم توافق کنیم. بنابراین بیشتر مسئله توافق منطقه‌ای است که به یک توافق قطعی منطقه‌ای برسند. 
    • احتمال صدور قطعنامه حکام علیه ایران 
به گفته این گروه از کارشناسان، اطلاعات جدیدی که ایران در حوزه هسته ای ارائه کرده برای کشور دردسرهایی را ایجاد می کند. یعنی داده‌ها و اطلاعاتی در بار تورغوزآباد با این نگاه که قرار بود توافق شود ارائه شده و احتمالا اولین جلسه شورای حکام قطعنامه علیه ایران صادر می‌شود. البته ایران تهدید کرده که اگر قطعنامه صادر شود فعالیت هسته ای خود را جدی تر می کنیم و اقدام به مثل می کنیم. 
    • عدم سخت گیری امریکایی ها درباره فروش نفت ایران به ازای کاهش تولید اورانیوم 
این کارشناسان گفته اند که در ماه های اخیر آمریکایی ها نسبت به فروش نفت ایران سخت گیری نکرده و ایران یکسری نفت فروخته است. به ازای آن نیز ایران بخشی از فعالیت های هسته ای خود را کاهش داده است. 
مثلا تولید اورانیوم 60 درصدی را کاهش داده و به اصطلاح به صورت نانوشته توافق کرده ایم. 
    • طرح خطرناک اردوغان برای عملیات در شمال سوریه
در صورتی که ترکیه قصد حمله به تل رفعت را داشته باشد مستقیما با نیروهای محور مقاومت درگیر خواهد شد و خطر بزرگی در خصوص اشغال این شهر و محاصره شهرک های شیعه نشین نبل و زهرا وجود خواهد داشت.
رجب طیب اردوغان در کنفرانس خبری خود از عملیات جدید ارتش ترکیه در شمال سوریه که به زودی آغاز خواهد شد خبر داد.
در فضای رسانه‌ای کشور ترکیه تاکید زیادی بر روی منطقه تل رفعت در شمال حلب شده است؛ تل رفعت در شمال دو شهرک شیعه نشین نبل و زهرا قرار دارد و در سالهای اخیر مرکز اصلی عملیات شبه نظامیان کرد علیه ارتش ترکیه و تروریست های تحت امرش در مناطقی نظیر عفرین، اعزاز و الباب بوده است.
شهر تل رفعت و مناطق حومه آن در سال ۲۰۱۶ و همکاری میان محور و مقاومت و شبه نظامیان کرد از اشغال تروریست ها خارج شد؛ کنترل شهر بر عهده نیروهای کرد بود تا اینکه از دو سال قبل و به منظور جلوگیری از حمله مزدوران ترکیه، نیروهای ایران، حزب الله لبنان و روسیه در این شهر مستقر شدند.
بر اساس اخبار منتشر شده ارتش روسیه قوای خود را از این شهر تخلیه کرده است و در حالی که ۳ هفته دیگر دور جدید نشست "آستانه" میان دولت سوریه و گروه های مخالف برگزار خواهد شد، اردوغان به دنبال آن است تا با یک عملیات نظامی موفق، با دست پر نماینده خود را به این اجلاس بفرستد.
در صورتی که ترکیه قصد حمله به تل رفعت را داشته باشد مستقیما با نیروهای محور مقاومت درگیر خواهد شد و خطر بزرگی در خصوص اشغال این شهر و محاصره شهرک های شیعه نشین نبل و زهرا وجود خواهد داشت؛ مقاومت در سال ۱۳۹۴ موفق شد با عملیات نظامی در این منطقه دو شهرک ذکر شده را پس از ۳ سال از محاصره تکفیری ها نجات دهد و اکنون یک بار دیگر این منطقه در خطر محاصره شدن توسط مزدوران ترکیه قرار دارد.
همچنین برخی کارشناسان محور دیگری را برای عملیات احتمالی ارتش ترکیه پیش بینی می‌کنند؛ حد فاصل شهر مالکیه در شمال شرق سوریه تا منطقه کوبانی (عین العرب) در شمال حلب در عمق ۳۰ کیلومتری از مرز ترکیه با سوریه، که به منظور پاکسازی نژادی این منطقه از کردهای سوری و رفع تهدید شبه نظامیان کرد سوری که شاخه PKK محسوب می‌شوند صورت می‌گیرد.
طرح دوم نیز به شکل غیر مستقیم نفوذ ایران در منطقه را تحت تاثیر قرار خواهد داد؛ بسیاری معتقدند ترکیه قصد دارد با همکاری اسرائیل و اقلیم کردستان عراق، اقدام به احداث خطوط لوله نفت و گاز از شمال عراق و مناطق نفت خیز اقلیم، به سمت همین منطقه حائل ۳۰ کیلومتری در شمال سوریه کند و سرانجام خط لوله مزبور پس از رسیدن به بنادر جنوبی ترکیه به مبدا صادرات انرژی برای اسرائیل و در آینده اروپا تبدیل شود.

اخبـار  اجتمـاعی

    • خبرهایی از محاکمه وزیر سابق بهداشت
شنیده شده است که وزیر سابق بهداشت به واسطه‌ی اتهاماتی در باب داروهای وارداتی و واکسن و نیز پولی که برای مبارزه با کرونا در اختیار وزارتخانه بوده است بازخواست شده و احتمال دارد که به زودی محاکمه شود. خبرهایی از ممنوع الخروجی او و برخی دیگر از مسئولان دولت سابق شنیده شده است. 
    • زندگی های اشرافی و شاهانه برخی افراد 
یکی از مسئولان کاخ موزه نیاوران گفته که برخی از بازدیدکنندگان در بازدید از این کاخ موزه – با توجه به زندگی اشرافی شاه معدوم- از زندگی خانواده پهلوی چندان تعجب نمی کنند و می گویند این کاخ در مقایسه با کاخ و زندگی هایی که برخی از افراد در دهه اخیر ساخته اند، قابل مقایسه نیست. 
    • کاخ نشینی برخی از ساکنان استان های جنوبی
برخی از ساکنان استان های جنوبی که در کشور کویت کار می کنند، با انتقال درآمدهای خود به شهرهای این استان ها کاخ ها و ویلاهای گرانقیمتی را ساخته اند که سبب گسترش فاصله طبقاتی در این شهرها شده است. 
    • ضرورت برجسته سازی خدمات دولت در طرح بیمه همگانی و حمایت از محرومان
دولت با اجرای طرح بیمه همگانی جمعیت قابل توجهی از محرومان و اقشار آسیب پذیر جامعه را تحت پوشش خود قرار داده است. رسانه های انقلابی باید این خدمت دولت را برجسته سازی کنند. 
    • شکایت عناصر ضد انقلاب از رهبر انقلاب به دادگاه خارجی
شیرین عبادی و تعدادی از عناصر ضد انقلاب شکایتی را در 22 صفحه علیه رهبر انقلاب به اتهام جلوگیری از واردات واکسن های آمریکایی و انگلیسی و کشتار 100 هزار نفر از مردم ایران به دادگاه خارجی ارائه کرده اند. 
گفتنی است وزارت اطلاعات با برخی از عوامل همسو با ضد انقلاب برخورد و 7 نفر از آنان را بازداشت کرده است.
    • گسترش اختلافات در شورای شهر تهران
به گفته برخی از کارشناسان اختلافات میان اعضای شورای شهر تهران گسترش یافته است. مهدی چمران رئیس شورای شهر به دلیل بیماری کمتر در جلسات حضور می یابد و پرویز سروری این شورا را اداره می کند. 
    • جزئیاتی از دادگاه اتهامات رضا داوری 
پرونده اتهامات رضا داوری با شکایت کانون مدافعان حقوق بشر از سوی قاضی شقاقی در دادگاه مطبوعات در دست بررسی قرار گرفته است. 
وکلای پایه یک این کانون در شکایت از داوری گفته اند که این کانون به نفع مردم کار می‌کند اما پایگاه خبری مشرق با مدیرمسئولی وی به این کانون تهمت زده است.  
کیفرخواستی سنگین علیه داوری تنظیم شده است و تهمت هایی به وی زده شده است. 
رضا داوری در جریان قرائت کیفرخواست برای تجدید وضو بیرون رفت که  قاضی شقاقی گفت البته ایشان در کسوت روحانی هستند و حتما برای تجدید وضو رفتند و به کرات ممکن است ایشان بروند تجدید وضو کنند. قاضی پرونده یک نگاه منفی به وی از خود بروز داده است. 
رضا داوری در پاسخ به اتهامات گفته که نزدیک به 50 تهمت به من زده شد و عجیب این که قاضی هیچ عکس العملی نشان نداد. 
وی گفته که من در سن 14 سالگی در جبهه‌های جنگ و در عملیات بیت المقدس مجروح شدم.
رضا داوری گفته که اصل این پرونده این است که شیرین عبادی کانون مدافعان حقوق بشر را در ایران پایه گذاری کرده و با خروج از ایران آن را هدایت می کند.
چند نفر از شکات من کسانی بودند که درصدد تنظیم دادخواستی علیه رهبری به جرم کوتاهی در واردات واکسن آمریکایی و مرگ صد هزار نفر مردم ایران بوده اند. 
من با افشاگری این موضوع مانع از انجام آن شده و آن ها بازداشت شده و به 5 سال حبس و عزل از وکالت محکوم شده اند.
اظهارات رضا داوری اعضای هیئت منصفه را قانع کرده است. 
یکی از اعضای هیئت منصفه به وی گفته که  شما این حرف‌ها را زدید ولی شما باید در واقع تاریخ بگویید، زمان بگویید اینها مشخص شود. مدارکی را که شما در دادگاه نشان دادید باید ثبت پرونده شود. 
قاضی دادگاه به وکلای شکات اجازه داده تا در جلسه ای دیگر نسبت به اظهارات داوری طرح شکایت و اعلام جرم کنند. 
برخی از اعضای هیئت منصفه گفته اند که احتمالا قاضی دادگاه رضا داوری را محکوم می کند. زیرا پیش از این نیز حسین شریعتمداری را محکوم کرده بود. 
    • روایت دیگری از دادگاه رسیدگی به اتهامات مدیر مسئول مشرق
روایت دیگری از دادگاه رسیدگی به اتهامات رضا داوری مدیر مسئول پایگاه خبری مشرق حاکی است برخی از وکلای پایه یک وکالت کانون مدافعان حقوق بشر را به عهده گرفته و کیفرخواست سنگینی را علیه وی تنظیم و در دادگاه قرائت کرده اند.
رضاداوری برای دفاع از خود اماده نبوده و درصدد استمهال بوده تا دادگاه را به تاخیر بیندازد ولی قاضی پرونده نپذیرفته و گفته که بهتر است این کار را نکنید.
رضا داوری در جریان بررسی پرونده خود برای تجدید وضو از دادگاه خارج شده که وکیل شارمین میمندی نژاد گفته که من تعجب می کنم که چرا ایشان بلند شد رفت و قاضی گفته که من فکر می کنم ایشان روحانی هستند و باید در واقع تجدید وضو کنند. و شاید  بارها بیرون بروند. 
رضا داوری در دفاعیات خود کلیاتی از شکل گیری کانون مدافعان حقوق بشر را گفته و یادآور شده که این اقایانی که علیه من شکایت کردند کسانی هستند که سعی داشتند با شیرین عبادی کیفرخواستی علیه رهبری به اتهام کوتاهی در واردات واکسن و مرگ 100 هزار ایرانی صادر کرده و در مجامع بین المللی مطرح کنند. اما نظام آن ها را شناسایی و بازداشت کرده و محکوم به 5 سال زندان و عزل وکالت شده اند. 
    • درخواست کارشناسان برای مطالبه گری رسانه های انقلابی از وزارت ارشاد درباره تولید فیلم های مسئله دار
برخی از کارشناسان خواستار مطالبه گری رسانه های انقلابی از وزارت ارشاد بابت تولید فیلم های موهن و مسئله دار و صدور پروانه نمایش به آن ها شده اند. 

اخبـار  فـرهنگـی

    • جزئیاتی از فیلم موهن عنکبوت مقدس
فیلم موهن عنکبوت مقدس در کشور اردن در ژانر وحشت تولید شده است. در این فیلم قاتل با حضور در حرم امام رضا (ع) – که در اردن بازسازی شده است- برای انجام قتل ها عهد می بندد.
در جریان اکران این فیلم در جشنواره کن برخی از تماشاگران پس از نمایش اولین قتل – نمایش کامل خفه کردن- محل اکران فیلم را ترک کرده اند. 
زهرا – معروف به زر- امیرابراهیمی که به کشور فرانسه مهاجرت کرده است، نقش خبرنگار را در این فیلم بازی می کند. 
کارگردان فیلم در پاسخ به پرسشی درباره این که این حجم از خشونت عریان را چرا در پرده سینما نشان دادید گفته که این چیزی بود که جمهوری اسلامی نشان نمی‌دهد. امروز عدالت روی پرده سینما اجرا می‌شود. 
    • حمایت 100 درصدی رادیو ایران از زهرا امیرابراهیمی
شهاب شهرزاد مجری برنامه کافه هنر رادیو ایران 4 ساعت پس از انتشار اهدای جایزه جشنواره کن به زهرا امیرابراهیمی به تجلیل از وی پرداخته است. 
    • آموزش ساخت لوگوی Playboy در شبکه نسیم!
پلی‌بوی مجله بزرگسالان معروف آمریکایی است که به صورت ماهیانه در ده‌ها کشور جهان و به زبان‌های گوناگون منتشر می‌شود از سال ۱۹۵۳ میلادی توسط هیو هفنر در آمریکا برای نخستین‌بار انتشار یافت.
شرکت پلی‌بوی نقش مهمی در انقلاب جنسی داشت و بعدها زیر چتر شرکت پلی بوی انتر پرایز با گسترش حیطه خود از مجله به تمامی فرم‌های رسانه‌ای، از جمله شبکه رادیویی، تلویزیونی و اینترنت نفوذ گسترده‌ای یافت و به یک امپراتوری رسانه‌ای در زمینه مربوط به مسایل جنسی تبدیل شد.
    • زمینه‌سازی "خرداد پرحادثه" در دانشگاه‌ها
رصد صورت گرفته بیانگر این است که جریانات سیاسی معارض به دنبال به آشوب کشیدن فضای دانشگاه‌ها هستند.
برآوردها از تحرکات سیاسی داخل کشور بیانگر این است که اصلاح‌طلبان درصدد هستند دور جدید فعالیت‌های اجتماعی خود را با تمرکز بر عضوگیری و شبکه سازی در فضای دانشجویی شروع کرده و سامان دهند.
در این زمینه گزارشات دستگاه‌های امنیتی نشان می‌دهد طی یک هفته گذشته در فضای دانشجویی ۱۹ استان کشور برنامه‌ریزی‌هایی برای تجمع و اعتراض طی خردادماه امسال با حمایت و جهت دهی چهره‌های وابسته به جریانات اصلاحات انجام گرفته است.
در این خصوص بررسی‌ها بیانگر این است که عمده بهانه‌هایی که برای تحریک دانشجویان به تجمع و اعتراض وجود دارد عبارتند از:
۱. نارضایتی از وضعیت خوابگاه‌ها و کیفیت غذای سلف‌های دانشجویی که اخبار متعددی از مسمومیت‌ها در دانشگاه‌های مختلف بدست آمده است.
۲. اعتراض به سخت‌گیری‌های حراست دانشگاه‌ها در زمینه رعایت ضوابط پوشش در محیط دانشگاه.
۳. اعتراضات دانشجویی به نحوه برگزاری امتحانات و درخواست برگزاری امتحانات بصورت الکترونیکی
۴. اعتراض به موضوعات و مسایل اجتماعی نظیر گرانی کالاهای اساسی، مطالبات قومیتی، محیط زیستی و ...
نکته قابل توجه اینکه مطابق گزارشات موجود، در ماه‌های اخیر ارتباطات گروه‌های سلطنت‌طلب، چپ و فعالان قومگرایی هم با دانشجویان پررنگتر شده و رشد معناداری پیدا کرده است. در این خصوص اشاره به این مسئله که جریانات مارکسیستی و کمونیستی در جریانات اعتراضات اخیر به اصلاح یارانه‌ها، فراخوان‌هایی برای تجمع در کوی دانشگاه تهران و ... صادر کرده بودند.

اخبـار  اقتصـادی

    • 7 میلیون نفر یارانه نمی گیرند
بررسی ها نشان می دهد که تقریبا 7 میلیون نفر به دلایل مختلف رایانه دریافت نمی کنند. 
    • ابراز نگرانی برخی از کارشناسان درباره سامانه اعلام حقوق کارکنان دولت
به گفته برخی از کارشناسان نسبت به راه اندازی و فعالیت سامانه اعلام حقوق و مزایای مجموعه دولت ابراز نگرانی می کنند. 
این کارشناسان گفته اندکه راه اندازی این سامانه نیاز به برخی از اطلاعات با تحقیق بیشتری دارد. دوم این که بعضی از دستگاه های اجرایی اطلاعات حقوق  و دستمزد خود را در این سامانه وارد نکرده اند.
    • ارزیابی یکی از مدیران ارشد سازمان امور اداری و استخدامی درباره عواقب راه اندازی سامانه اعلام حقوق کارکنان دولت
    • آماری از تعداد کارکنان دولت
یکی از مدیران ارشد سازمان امور اداری و استخدامی در نشستی با اصحاب رسانه درباره سامانه اعلام حقوق و مزایای کارکنان دولت گفته که  اساسا سازمان امور اداری و استخدامی خیلی حرفی در این باره نداشت. آمارها نشان می دهد که در اوایل انقلاب تعداد کارمندان دولت 550 هزار نفر بوده که این رقم  به 2 و نیم میلیون کارمند رسیده است. این آمار سوای از نیروها و کارکنان قراردادی است. 
همچنین براساس آمار موجود، 80 درصد بودجه کشور صرف حقوق و دستمزد می شود.
    • برخی از صندوق های بازنشستگی ورشکسته اند
وی گفته که برخی از صندوق های بازنشستگی ورشکسته شده اند و 95 درصد هزینه های تحمیلی را دولت متحمل می شود.
    • کاهش بهره وری و افزایش نیروی انسانی
به گفته وی، برای ارائه خدمات به مردم روستا در حوزه های مختلف نیاز به راه اندازی یک اداره است. اصلا قانون تصریح کرده که بخشی از حقوق کارمندان دولت براساس رضایتمندی ارباب رجوع تعیین و تعریف شود. اما متاسفانه اساسا نظام اداری کشور دچار مشکل شده است. مشکل حال حاضر کشور بهره وری است. یعنی کاری که 30 سال قبل توسط یک نفر انجام می شد الان توسط بیش از یک نفر انجام می شود. در صورتی که در قانون پیش بینی شده که باید بالای 2.5 رشد مشمول بهره وری شویم.
    • بیش از 1300 خزانه خاص در کشور وجود دارد
وی گفته که اگرچه طرح راه اندازی سامانه اعلام حقوق و دستمزد کارکنان دولت با هدف رفع بی عدالتی ها بوده است اما اگر این سامانه همه نکات را شفاف سازی کند، مشکلاتی بروز می دهد. مثلا دولت باید چند خزانه داشته باشد؟ در حال حاضر از مجموع 4 هزار و  370 دستگاه اجرایی کشور 1 هزار و 300 دستگاه – یعنی حدود یک چهارم- خزانه خاص خود را دارند. 
    • انتشار دستمزدها زندگی ها را تهدید می کند
به گفته وی میزان دریافتی کارکنان دولت مثلا در یک اداره 5 میلیون و 500 هزار تومان، در اداره ای دیگر 6 میلیون و در شرکت ملی نفت 7 میلیون و 600 هزار تومان است اما این ارقام در ادارات دیگر متفاوت است.  مثلا به طور کلی در حدود 40 تا 45 درصد پست های مهم اداری وجود دارد. نیمی از این پست ها نیز اداری – مالی است. یعنی فردی صرفا حکم کارگزینی صادر می کند. فردی ذی حسابی می کند. از طرفی ما عدد نداریم و  نمی توانیم واقعا دقیق حرف بزنیم. مثلا معاون آموزش و پرورش می گوید تعداد معلمان از 800 هزار نفر تا یک میلیون و 100 هزار نفر هستند. یعنی 300 هزار نفر اختلاف آماری وجود دارد. یکی از وزرای آموزش و پرورش سابق می گفت که من مدرسه ای در لیست دارم که وجود خارجی ندارد. مدرسه معلم دارد، مدیر دارد، حقوق دارد، پرسنل دارد، و... ولی وجود خارجی ندارد.
یکی از وزرا با نگرانی درباره راه اندازی سامانه اعلام حقوق و دستمزد می گفت شما اولین کاری که می کنید زندگی ها را از هم می پاشید.
 به گفته وی یکی از مهمترین مشکلات نظام اداری کشور این است که صرفا به صورت تشکیلاتی عمل شده و برای این تشکیلات هزینه تراشیده شده است. اما تعداد کارمندان کم نشده اند.
وی گفته که از آقای جهانگیری سئوال کردیم که چرا شما بخشنامه کردید که حقوق ها را یک مرتبه واریز کنند؟ گفت ما در دولت به اینجا رسیدیم که حداقل حقوق کارمند را بدهیم. اگر این کارمند کاری هم به عهده نداشت مشکلی نداشته باشد. من حقوق را بدهم تا کارمند من بی پول نباشد. 
از طرفی طی سال های اخیر تعداد 7 هزار نفر که کارمند دولت نبوده اند، دولتی محسوب می شوند. 
    • کارمندان جزو جدا ناشدنی دولت هستند
نکته بعدی این که کارمندان عضو جدا ناشدنی دولت شده اند. حتی زمانی که بازنشسته هم می شوند باز هزینه دارند. یعنی دولت 2.5 میلیون کارمند ندارد بلکه 6 میلیون کارمند دارد.
    • هدف از راه اندازی سامانه اعلام حقوق و دستمزد گزارش میزان پرداختی ها است
هدف از اجرای طرح راه اندازی سامانه اعلام حقوق و دستمزد این بود که میزان پرداخی های دولت محاسبه شود. دولت سالانه 10 درصد تا 20 درصد افزایش حقوق می دهد. هدف این بود که میزان پرداختی ها را به دولت گزارش کنیم که دولت به آن توجه داشته باشد.
مثلا حکم کارگزینی یکی از همکاران سازمان امور اداری و استخدامی بررسی شده است. او در سال 1370 استخدام شده است. میزان حقوق وی در سال 1401 درحدود 9 میلیون و 600 هزار تومان است.  
مثال دیگر این که میانگین حقوق معلمان در حدود 8 میلیون و 200 هزار تومان است که مجموع حقوق سالانه یک معلم در حدود 98 میلیون تومان می شود. این رقم تقسیم به ساعت کار انجام شده کردیم، برای هر معلم ساعتی 128 هزار تومان، برای هیئت علمی دانشگاه ها ساعتی 100 هزار تومان و برای کارمندان دولت ساعتی 50 هزار تومان محاسبه می شود. 
    • حقوق دریافتی معاون رئیس جمهور چقدر است؟
بررسی آماری نشان می دهد که تعداد کارمندان رسمی، پیمانی، قراردادی و شرکتی و... دولت در حدود 2 میلیون 600 هزار نفر است. میانگین سنی آنها  42 سال است و 14.1 میانگین سال خدمت آنهاست. حدود 3 میلیون 500، 600 نفر بازنشسته است.  
 ما یک کاری کردیم و یک ماشین حساب برای کل مردم گذاشته ایم که مثلا می خواهد بداند اگر کارمند باشد، چقدر حقوق می گیرد؟ لیسانس باشد، فوق لیسانس باشد. الان یک مدیرکل با مدرک لیسانس، 15 سال سابقه کار، متاهل دارای 2 فرزند که در مناطق خاص کار می کند در حدود 8 میلیون 200 هزار تومان حقوق می گیرد.
مثلا معاون رئیس جمهور با مدرک دکترا، 15 سال سابقه کار در حدود 16 میلیون 100 هزار تومان حقوق می گیرد.  مثلا حقوق رئیس سازمان امور اداری و استخدامی کشور 33 میلیون  و 700 هزار تومان به صورت ناخالص و  28 میلیون تومان خالص است.
    • حقوق های نجومی در وزارت اقتصاد
به گفته وی وزارت اقتصاد و دارایی میزان حقوق و دستمزد 300 مدیر خود را اعلام کرده که از این تعداد، 294 نفر بالای 40 میلیون تومان حقوق می گیرند. 
    • حقوق 74 میلیون تومانی مدیرکل خزانه داری کشور 
میزان حقوق و دستمزد مدیرکل خزانه داری کشور 74 میلیون 800 هزار تومان است.
    • حقوق های چمدانی برخی مدیران و کارکنان دولت
به گفته وی برخی از مدیران و کارکنان دستگاه های دولتی در قرار داد با فروشگاه های زنجیره ای به جای دریافت پول و ثبت آن در سیستم بانکی، به صورت چمدانی پول نقد دریافت می کنند یا سکه و کارت هدیه می گیرند.  
    • احتمال بروز واکنش مردم نسبت به حقوق های مدیران دولتی
وی گفته که واقعیت این است که با توجه به جو جامعه صلاح نیست درباره میزان حقوق و دستمزد کارکنان و مدیران دولتی شفاف سازی شود. قطعا واکنش هایی را در میان مردم در پی دارد. 
البته یک مطالبه شکل گرفته و سازمان امور اداری و استخدامی زیر فشار قرار دارد و به ناچار باید به سمت شفاف سازی حرکت کند. اما فکر می کنم با حداقل عقلانیت متوجه می شویم که این خطاست. واقعا شفافیت موضوعیت ندارد.
شفافیت برای مسئولین درست است. برای دستگاه های نظارتی درست است اما برای مردم مطلوب نیست. چون مردم سریعا با زندگی شخصی خود مقایسه می کنند و واقعا به آنها فشار می آید. جامعه را عصبی می کند. لذا به نظر می آید که فشار این کار در شرایط امروز جامعه خطاست.
وی گفته که میزان دریافتی یکی از خطبای مشهور تهران در حدود 100 میلیون تومان در ماه است. این موضوع را به هر کسی بگویید وحشت می کند. اما من می دانم چه زندگی دارد؟ و واقعا مهم هزینه است مهم در آمد نیست.
بنابراین شفافیت حقوق و دستمزد هیچ آورده ای ندارد و تنها ثمره آن عصبی کردن جامعه است.
جمع بندی ما بر این است که راه اندازی این سامانه سودی برای کشور ندارد. 
ما سامانه ای را طراحی کرده ایم که تمام حقوق کارمندان دولت در ابن سامانه موجود است. سازمان امور اداری و استخدامی تمام اطلاعات حقوق کشور را دارد. 
    • حقوق های نجومی رانندگان مترو
به گفته مسئولان مترو، میانگین حقوق رانندگان مترو در حدود 30 تا 40 میلیون تومان است. همچنین تعداد 1 هزار و 200 نفر بیش از 50 میلیون تومان حقوق دریافت می کنند. 
    • حقوق های 16 میلیونی برای تنظیم باد اتوبوس های شرکت واحد
به گفته مسئولان شرکت اتوبوسرانی واحد شغلی در این شرکت به نام تکه زن وجود دارد. افراد شاغل در این پست با تکه چوب یا آهن با ضربه زدن به لاستیک های اتوبوس میزان باد آن ها را بررسی می کنند. این افراد ماهانه در حدود 16 میلیون تومان حقوق می گیرند. هر شیفت کاری آن ها هم 5 ساعت است. 


    • حقوق های نجومی در کادر اداری اتوبوسرانی
نیروهای اداری شرکت واحد اتوبوسرانی به دلیل قرارگرفتن در فهرست مشاغل سخت و زیان آور پس از 20 سال کار بازنشسته می شوند. بررسی ها نشان می دهد که هر یک از آنان تا 14 میلیون تومان دریافتی دارند. مدیر روابط عمومی این شرکت 20 میلیون حقوق دریافت می کند. 
    • خودداری پزشکان از استفاده از کارت خوان در مطب
گروه قابل توجهی از پزشکان با جمع آوری دستگاه های پوز در مطب های خود از بیماران وجه نقد دریافت می کنند.
    • افزایش 8 درصدی استقبال از ماه رمضان 
براساس نتایج نظرسنجی ایسپا در بازه زمانی هفته پایانی فروردین ماه میزان استقبال از روزه 8 درصد در مقایسه با سال 98 افزایش یافته است. 
    • تعریف و تمجید رهبر انقلاب از عملکرد دیوان محاسبات
برخی از کارشناسان با اشاره به فرمایشات رهبر انقلاب در دیدار نمایندگان مجلس درباره عملکرد مطلوب دیوان محاسبات گفته اند که رهبر انقلاب 12 سال قبل درباره نقش و جایگاه این دیوان فرمایشاتی داشته اند. اما در دیدار اخیر نمایندگان مجلس با تعریف و تمجید از عملکرد دیوان محاسبات فرموده اند که دیوان محاسبات چابک و خوب شده و این باید ادامه پیدا کند. 
    • افزایش اختیارات قانونی به دیوان محاسبات برای ورود به پرونده عملکرد شهرداری ها
اختیارات دیوان محاسبات برای ورود به پرونده عملکرد شهرداری‌ها – براساس نص صریح قانون اساسی- که از بودجه عمومی استفاده می‌کنند، براساس قانون بودجه سال 1401  افزایش یافته است. 
    • واکنش قابل تامل برخی از نمایندگان به تعریف و تمجید رهبر انقلاب از دیوان محاسبات
برخی از نمایندگان مجلس که از راه یابی به هیئت رئیسه مجلس بازمانده اند و معتقدند که مهرداد بذرپاش در ناکامی آن ها موثر بوده است، پس از فرمایشات رهبر انقلاب درباره عملکرد مطلوب دیوان محاسبات به ریاست مهرداد بذرپاش، گفته اند که نه! رهبری هم اشتباه کرده است. دیوان محاسبات اصلا عملکرد خوبی  نداشته است.
    • هشدار کارشناسان درباره ریزش تدریجی سرمایه اجتماعی نظام 
برخی از کارشناسان نسبت به ریزش سرمایه اجتماعی نظام هشدار داده اند. این کارشناسان معتقدند که نظام باید اقدامات و خدماتی را به مردم ارائه دهد که کام آن ها شیرین شود. در این صورت می توان امیدوار بود که ریزش سرمایه اجتماعی متوقف می شود. 
    • کمبود 15 هزار مگاواتی برق کشور را تهدید می کند
به گفته کارشناسان، شورای اقتصاد نسبت به تامین 30 هزار مگاوات برق مصوبه ای را تصویب کرده است. به تازگی در حوزه انرژی‌های تجدید پذیر 5 هزار مگاوات سرمایه گذاری شده است. 3 هزار مگاوات هم نیروگاه حرارتی اضافه شده و اورهال نیروگاه ها هم در دستور کار قرار دارد، ولی کشور همچنان با کمبود 15هزار مگاواتی مواجه است. 
این کارشناسان گفته اند که اگر نیروگاه های تجدید پذیر هم فعال شوند، باز هم 7 هزار مگاوات کمبود برق خواهیم داشت. 

    • 2 طرح مهم وزارت نیرو برای مقابله با قطعی برق
مدیران وزارت نیرو برای تامین برق مورد نیاز کشور و جلوگیری از بروز قطعی برق در تابستان، درصددند تا اولا زمان کار صنایع را تغییر دهند و ثانیا بخشی از پیک مصرف را مدیریت کنند. پیک مصرف از نیمه خرداد تا نیمه اول شهریور است.  
    • نیاز شدید حوزه های تولیدی به نقدینگی 
برخی از کارشناسان گفته اند که علاوه بر کمبودهای در تامین گوشت مرغ و گوشت قرمز سایر بخش های تولیدی در کشور نیز به دلیل نیاز شدید به نقدینگی با مشکلاتی مواجه شده اند. 
    • تکذیب ادعاهایی مبنی بر وجود گنج در برخی از مناطق کشور
به گفته برخی از کارشناسان ادعاهایی درباره شناسایی گنج در یک منطقه کذب محض است. 
    • هشدار گروهی از واردکنندگان درباره وضعیت نامطلوب اقتصادی
گروهی از واردکنندگان و فعالان بازار در نشستی در شورای عالی امنیت ملی با انتقاد از اجرای سیاست حذف ارز ترجیحی گفته اند که وضعیت اقتصادی خیلی بد و نامطلوب است.
این گروه از واردکنندگان گفته اند که برخی از محموله‌های خریداری شده به دلیل عدم تخصیص ارز، هنوز وارد کشور نشده است. 
    • گزارش شورای عالی امنیت ملی درباره نارضایتی واردکنندگان و کسبه پس از اجرای سیاست حذف ارز ترجیحی به رهبر انقلاب
علی شمخانی دبیر شورای عالی امنیت ملی گفته که گزارشی از وضعیت بازار و گلایه مندی های واردکنندگان پس از اجرای سیاست حذف ارز ترجیحی به صورت مکتوب به دفتر رهبر انقلاب ارائه شده است.
    • پیگیری دفتر رهبر انقلاب درباره علل عدم تخصیص ارز برای واردات کالاهای اساسی
روایت دیگری حاکی است که یکی از واردکنندگان در نامه ای به یکی از اعضای دفتر رهبر انقلاب از وضعیت بازار و میزان کالاهای اساسی انتقاد کرده و دفتر رهبر انقلاب نیز موضوع را از محمد مخبر معاون اول رئیس جمهوری پیگیری کرده که وی نیز تایید کرده است. مخبر در پاسخ به این سئوال که چرا دولت هیچ اقدامی در این باره نکرده و مانع از ورود بخش خصوصی برای تامین کالاهای اساسی شده است؟ سکوت کرده است. 
    • همکاری واردکنندگان با هیئت دولت برای تامین کالاهای اساسی
محمد مخبر معاون اول رئیس جمهوری پس از تذکر جدی دفتر رهبر انقلاب درباره اهمال دولت در تامین کالاهای اساسی، نشستی را با گروهی از واردکنندگان و تجار برگزار کرده و گفته که با وزرای مربوطه یک کارگروه را تشکیل می دهیم و سعی می‌کنیم این مسئله را حل کنیم و ارز کافی نیز به این مهم تخصیص دهیم.
وی همچنین چند روز بعد نشست دیگری را با حضور تعدادی از واردکنندگان برگزار و از آنان برای حل مشکل بازار و تامین نیاز کالاهای اساسی چاره جویی کرده است. 
واردکنندگان نیز به وی راهکارهایی را ارائه می کنند که در نهایت منجر به مصوباتی در هیئت دولت و ارائه تسهیلات به واردکنندگان می شود.


    • اذعان مدیران دولتی به وضعیت بغرنج ذخایر کالاهای اساسی
گروهی از مدیران وزارت جهادکشاورزی و وزارت خانه های دیگر در نشستی با محمد مخبر معاون اول رئیس جمهوری با ارائه آماری گفته اند که میزان ذخایر برخی از کالاهای اساسی در حد صفر و برخی نیز کاملا منفی است. 
    • خودداری وزارت جهادکشاورزی از خرید ذرت از آرژانتین
موضوع خرید ذرت از آرژانتین در یک نشست تخصصی با حضور محمد مخبر معاون اول رئیس جمهوری در سال گذشته مطرح شده و جواد ساداتی نژاد وزیر جهادکشاورزی دراین باره گفته که سازمان قرنطینه وزارت خانه متبوع ما گفته که ذرت این کشور دارای قارچ است.
در این نشست به وی گفته شده که اروپا نیاز سالانه خود از ذرت را از آرژانتین تامین می کند. ساداتی نژاد گفته که من نمی توانم مسئولان این سازمان را قانع کنم؟ 
مخبر در واکنش به ادعای وزیر گفته که این حرفها چیست؟ این مسئله را رفع کنید، این محدودیت را بردارید. ساداتی نژاد گفته که شما باید این موضوع را بخشنامه کنید وگرنه این سازمان ذرت وارداتی از آرژانتین را مرجوع می کند. 
    • پیشنهاد آقامحمدی برای انحراف افکارعمومی از مسائل اقتصادی 
علی آقامحمدی یکی از اعضای مجمع تشخیص مصلحت نظام گفته که الان بهترین راه برای انحراف ذهن مردم از مسائل اقتصادی ورود به مسئله حجاب است.
    • دولت آیت الله رئیسی به وعده خود مبنی بر کاهش قیمت خودرو عمل نکرد
برخی از کارشناسان معتقدند که افزایش قیمت خودرو تاثیر نامطلوبی بر افکارعمومی و مردم گذاشته است. این کارشناسان گفته اند که دولت در عمل به وعده خود مبنی بر کاهش قیمت خودرو ناتوان بوده است. 
    • تولید محتوای فضای مجازی درباره اقتصاد و معیشت منفی تر از گذشته بوده است
رصد و پایش محتوایی فضای مجازی در اردیبهشت ماه گذشته نشان می دهد که موضوعات اغتشاشات، نارضایتی اقتصادی و وضعیت معیشتی و حقوق زنان بیشترین موضوعات مورد بحث در فضای مجازی بوده است. 
بررسی ها نشان می دهد که تولیدات محتوایی درباره اقتصاد در مقایسه با  فروردین ماه 40 درصد منفی تر بوده است. تولید محتوایی درباره وضعیت معیشتی مردم 22 درصد منفی تر از ماه قبل بوده است. همچنین تولید محتوای آسیب‌های اجتماعی هم 12 درصد منفی تر بوده است. 
جریان منتقد در موضوع نارضایتی اقتصادی با 40 درصد تولید محتوا بیشترین سهم را داشته اند. گروهک سلطنت طلب با 34 درصد تولید محتوا بیشترین سهم را در جریان ضد انقلاب داشته است. 
    • کاهش 40 تا 70 درصدی تولیدات شرکت های خودروسازی
رصد و پایش میزان تولیدات شرکت های خودروسازی نشان می دهد که ایران خودرو در 40 روز اول امسال بین 66 تا 70 درصد و سایپا در حدود 40 درصد تولیدات خود را  کاهش داده اند. این در حالی است که تقاضا در بازار همچنان وجود دارد.
    • احتمال بروز تنش آبی در برخی از کلان شهرها
پیش بینی کارشناسان حوزه آب بر این است که امسال در شهرهای بزرگ تنش آبی شکل می گیرد.
    • اعتراض برخی از افراد به تیتر اول روزنامه همشهری 
به گفته سردبیر روزنامه همشهری در پی انتشار تیتری با عنوان  قیمت ها در بازار آرام گرفت یک گروه 20 نفره با تجمع در برابر دفتر این روزنامه نسبت به انتخاب و انتشار این تیتر اعتراض کرده اند.
    • آزادسازی کشتی و محموله 800 هزار بشکه نفت ایران
یک کشتی نفتی ایران با 800 هزار بشکه نفت در آب های آزاد دچار نقص فنی شده بود و یونان آن را به سواحل خود انتقال داد اما آمریکایی ها دستور توقیف آن را صادر کردند. به تازگی این کشتی با محموله نفت آن آزاد شده است. 
    • هماهنگی کامل قوای سه گانه در اجرای سیاست حذف ارز ترجیحی
هماهنگی و همکاری میان قوای سه گانه برای اجرای سیاست حذف ارز ترجیحی و اصلاحات اقتصادی بیش از پیش است. یکی از علل موفقیت این طرح نیز این هماهنگی و همکاری عنوان شده است. البته جریان دشمن و جریان رقیب درصدد برجسته سازی اخباری مبنی بر اختلافات میان دولت و مجلس است. 
    • پیش بینی کارشناسان درباره آینده بازار گوشت مرغ
برخی از کارشناسان با اشاره به این که قبلا گروهی از اقتصاددانان وعده داده بودند که اگر سیاست حذف ارز ترجیحی اجرایی شود، قیمت هر کیلو مرغ 35 هزار تومان خواهد شد و با برنامه ریزی اصولی و واردات تلاطم احتمالی بازار مرغ کنترل می شود، گفته اند که وضعیت موجود نشان داده که تحقق این وعده بسیار بعید است.
این کارشناسان همچنین گفته اند که آن گونه که پیش بینی می شد، ناهماهنگی میان عرضه و تقاضا در بازار شکل گرفته و سبب تفاوت قیمت ها و سرگردانی مردم شده است. مثلا قیمت مرغ در روزهای اخیر درحدود 40 هزار تومان است.
به گفته این کارشناسان، بازار گوشت سفید در حال حاضر  با افزایش عرضه رو به رو است. اما این وضعیت 45 روز بعد تغییر می کند و بازار با کاهش عرضه به دلیل افزایش تقاضا مواجه می شود. چون اکثرا مرغدارای ها سنتی هستند و توانایی برنامه ریزی بلند مدت را ندارند. 
    • تلاش بانک صنعت و معدن برای دریافت بدهی 1 میلیارد دلاری شرکت پتروشیمی مسجد سلیمان
بانک صنعت و معدن در نامه ای میزان بدهی شرکت پتروشیمی مسجد سلیمان را یک میلیارد دلار اعلام کرده است. 40 درصد سهم شرکت پتروشیمی مسجد سلیمان متعلق به آقای داودی است و 60 درصد متعلق به صندوق بازنشستگی کشوری است. بانک مذکور درصدد است که کلیه وثایق صندوق بازنشستگی کشوری را به اجرا بگذارد. 
گفتنی است که معاون حجت عبدالملکی وزیر کار، تعاون و رفاه اجتماعی با سفر به مسجد سلیمان از داودی به عنوان یک کارآفرین حمایت کرده که بازتاب منفی گسترده ای داشته است. 
    • پیش بینی تورم 15 درصدی با اجرای سیاست حذف ارز ترجیحی 
محمد رضا فرزین مدیرعامل بانک ملی در جلسه ای با حضور ایت الله رئیسی و محمد مخبر به عنوان مشاور حضور داشته و گفته که براساس محاسبات بانک مرکزی، مرکز آمار، سازمان برنامه و بودجه اثر تورمی حذف  ارز 4200 تومانی بین 7 تا 10 درصد است. وی گفته که سیاست حذف ارز ترجیحی اثر مستقیم  و غیرمستقیم بر درآمدهای دهک‌های مختلف دارد. 
به گفته وی در بدبینانه ترین حالت 15 درصد تورم افزایش می یابد و به تورم موجود کشور اضافه می شود.
گفتنی است که در حال حاضر نرخ تورم 40 تا 55 درصد برآورد شده است. 
در همین حال محمد رضا پور ابراهیمی رئیس کمیسیون اقتصادی مجلس گفته که با پرداخت یارانه 300 و 400 هزار تومانی نرخ فقر نصف می شود. اما برخی از اقتصاددانان ایرانی ادعای وی را رد کرده اند. 
    • درآمد 200 هزار میلیارد تومانی دولت با اجرای سیاست حذف ارز ترجیحی 
به گفته برخی از کارشناسان، در پی اجرای سیاست حذف ارز ترجیحی 200 هزار میلیارد تومان به درآمدهای دولت افزوده شده است. 
    • حقوق 30 میلیون تومانی مدیرعامل صندوق بازنشستگی کشوری
مدیر عامل صندوق بازنشستگی کشوری 30 میلیون تومان خالص دریافتی دارد. 
    • حقوق های نجومی پتروشیمی جم 
مدیر پالایشگاه پتروشیمی جم 110 میلیون تومان و کارشناس پتروشیمی جم 65 میلیون تومان حقوق دریافتی دارند. 
    • بارگیری محموله های گندم ایران از اوکراین 
ایران با هماهنگی روسیه گندم های خریداری شده خود را از بندری در اوکراین بارگیری می کند.  
    • انتصاب رئیس جدید صندوق بازنشستگی صدا و سیما
قره تپه به عنوان رئیس جدید صندوق بازنشستگی سازمان صدا و سیما منصوب شده است. 

اخبـار  فـرهنگـی

    • ثبت نام 240 هزار نفر برای حضور در ورزشگاه آزادی و همخوانی سرود سلام فرمانده
آمار ثبت نام خانواده ها برای حضور در همایش بزرگ خانوادگی سلام فرمانده در ورزشگاه آزادی فراتر از 240 هزار نفر شده است. به دلیل تکمیل ظرفیت این ورزشگاه سامانه ثبت نام تعطیل شده است.


مردم در «فارس من» چه می گویند؟

سامانه «فارس من» به عنوان یکی از مهمترین نقاط اتصال مردم با خبرگزاری فارس (و البته مجموعه رسانه‌های کشور)، منعکس کننده بخش قابل توجهی از دغدغه‌های ذهنی و روزمره مردم است؛ دغدغه‌هایی که بسیاری از مواقع اصلا در رسانه‌ها دیده نمی‌شود و یا به اندازه و شکل مورد نیاز مردم به آن پرداخته نمی‌شود. ذکر این توضیح ضروری است که بسیاری از موضوعاتی که گاهی در رسانه‌ها پررنگ می‌شود، چندان مورد توجه مردم نیست و در نقطه مقابل، بسیاری از درخواست‌های مردم الزاما جنبه کارشناسی ندارد ولی به‌عنوان یک دغدغه مهم باید به آن توجه شود. در این بخش، به بررسی تعدادی از مهمترین پویش‌های ثبت شده در یک هفته اخیر می‌پردازیم.
    • کاهش تعداد شبکه‌های سیما و افزایش کیفیت محتوای آنها
نظر مخاطب: به جای تعدد و کمیت شبکه‌ها ، یک جراحی و تصمیم سخت در صداوسیما گرفته شود و به تعداد کم شبکه‌ها برگردیم و به جای آن به کیفیت برنامه‌ها افزوده شود.
    • به جای پخش سریال‌های تکراری، تولید را افزایش دهید
نظر مخاطب: در دهه اخیر سریال ها و برنامه هایی پخش می شود که شاید ما دفعه دهم هست که داریم می بینیم مانند مختارنامه و جومونگ.‌
    • لزوم ساخت سریال‌های تلویزیونی برای تشویق مردم به فرزندآوری
نظر مخاطب: چرا رسانه ملی توجه لازم برای تبلیغ، ساخت مستند، گزارش و ساخت فیلم و سریال و ... را جدی نمی‌گیرد؟!
    • قیمت پوشک را کنترل کنید
نظر مخاطب: برای افزایش جمعیت نیاز نیست مردم را تشویق کنید،کافی است فقط قیمت پوشک بچه و.... پایین بیاید.
    • چرا اراده‌ای بر تولید مواد اولیه پوشک در کشور نیست؟
نظر مخاطب: توانمندی شرکت‌های دانش بنیان در حل مشکلات بزرگ بر کسی پوشیده نیست. سؤال اینجاست که چه کسانی و چرا نمی‌خواهند این تکنولوژی در کشور به نتیجه برسد؟!
توضیح: افزایش سرسام‌آور قیمت پوشک در ماه‌های اخیر و بالاخص در یک ماه گذشته، فشار بالایی بر خانواده‌ها وارد کرده و بالاخص هزینه اقتصادی فرزندآوری را بالا برده است. تاثیرپذیری شدید اقلام مرتبط با فرزندآوری از قیمت دلار علاوه بر فشار اقتصادی، باورپذیری نسبت به توانمندی ملی را نیز سوال می‌برد
    • پرداخت یارانه سوخت به خانوارهای فاقد خودرو
نظر مخاطب: ۴۷ درصد از خانوارها فاقد خودرو هستند. لازم است به همان میزان که به خانوارهای دارای خودرو یارانه پنهان بنزین داده می‌شود، یارانه سوخت به آنها پرداخت شود تا مبلغ آن را صرف استفاده از وسایل حمل و نقل عمومی کنند یا بصورت آزاد به دارندگان خودرو بفروشند.
توضیح: باتوجه به اصلاح نظام یارانه‌ای، طرح قدیمی اختصاص سهمیه سوخت به افراد مجددا مورد توجه قرار گرفته است.
    • محکومیت توقیف و تخلیه بار کشتی ایرانی در یونان	
نظر مخاطب: دولت یونان علی رغم جلوگیری از سفر تجاری کشتی ایرانی که طبق موازین بین المللی از مسوولیتهای این کشور ساحلی به شمار می رود، اقدام به نقض قوانین محیط زیستی کرده و ناقض تعهدات خود نسبت به کشورهایی است که کشتی های آن ها نیاز به کمک رسانی ایمنی دارند و این مسئله نشان می دهد سواحل یونان، برای کشتی های مضطر امن نیست.
    • اقدام تلافی‌جویانه از دزدی دریایی یونان و آمریکا
نظر مخاطب: یونان یک محموله نفتی ایران را به بهانه تحریم‌های نامشروع آمریکا توقیف کرد و امروز آن را تحویل آمریکا داد ایران باید به منظور جلوگیری از تکرار آن سریعا اقدام مناسب انجام دهد.
    • کشتی‌های عبوری از تنگه هرمز حق ترانزیت پرداخت کنند
نظر مخاطب: مجلس قانونی را برای اخذ حق ترانزیت از همه شناورهای بیگانه اعم از تجاری، نظامی و مسافربری و... هنگام عبور از تنگه هرمز تصویب کند مانند همان کاری که اکنون مصر در کانال سوئز می‌کند.
    • بدهی کره جنوبی با توقیف نفت‌کش‌ آنها پس گرفته شود
نظر مخاطب: جمهوری اسلامی ایران تنگه هرمز را به روی نفتکش‌ها و شناورهای حامل کالای تجاری کره جنوبی مسدود کند و مادام که این کشور بدهی ۷ میلیارد دلاری خود به ایران را پرداخت نکرده است به شناورهای آن اجازه عبور از تنگه را ندهد و در همان حال معادل ۷ میلیارد دلاری که کره جنوبی به ایران بدهکار است، محموله‌های نفتی و تجاری آن کشور را توقیف و مصادره کند.
توضیح: توقیف نفت ایران توسط یونان، نوعی حس تحقیر را در میان مردم ایجاد کرد اما واکنش سریع سپاه توانست ورق را برگرداند و حس عزت را تقویت کند. این حس اقتدار، باعث شد که مجددا موضوع تسلط ایران بر تنگه هرمز مورد توجه قرار گیرد.
    • تجهیز تمام ادارات دولتی به پنل های خورشیدی
نظر مخاطب: با تجهیز ادارات کشور به پنل خورشیدی هم مصرف برق کاهش می‌یابد هم باعث کاهش هزینه ادارات می‌شود هم باعث ترویج این فرهنگ در جامعه می‌شود.
توضیح: ادارات دولتی باتوجه به امکان بهره‌مندی از اعتبار مالی، امکان تهاتر و همچنین نقدینگی قابل توجه می‌توانند در این زمینه فعال شوند. بالاخص که اغلب این سازمان‌ها دارای فضای کافی فیزیکی و نیروی نگهداری و بهره‌برداری از این تاسیسات نیز هستند.
    • از لو رفتن سؤالات امتحانات نهایی جلوگیری شود
نظر مخاطب: با توجه به اینکه نتایج امتحانات نهایی در کنکور تأثیر دارد، خواهشمند است وزیر آموزش و پرورش و رئیس مرکز سنجش و پایش کیفیت آموزشی، لو رفتن و تقلب امتحانات نهایی را رسیدگی کنند.
توضیح: در امتحانات نهایی امسال، سوالات امتحان حدود نیم ساعت پس از آغاز آزمون، در بعضی کانال‌ها بارگذاری می‌شد. علیرغم برخورد با برخی از سودجویان، این اخبار در ایام امتحانات اثر روانی منفی بر دانش‌آموزان و والدین داشت. 
    • نظارت بر گرانی انواع داروهای ترک اعتیاد
نظر مخاطب: داروهای ترک اعتیاد بیش از۲ تا ۲.۵ برابر افزایش قیمت داشته‌است!
توضیح: بسیاری از خانواده‌های درگیر اعتیاد از اقشار کم‌درآمد هستند و این مساله می‌تواند ترک اعتیاد را با مشکل مواجه کند. در حالی که به نظر می‌رسد مساله ترک اعتیاد باید کاملا مورد حمایت نهادهای حمایتی قرار گیرد. 
    • ضربه به کسب‌وکارهای مجازی با افزایش تعرفه‌های پستی
نظر مخاطب: افزایش ۶۰ تا ۷۰ درصدی نرخ تعرفه خدمات پستی بدون اطلاع قبلی و یکدفعه تمام کسب و کارهای آنلاین شاپ را با شوک مواجه کرده است و قطعا یک مانع بزرگ در پیش روی کسب و کارهای خانگی و تولیدی‌های کوچک خواهد شد که از طریق فضای مجازی اقدام به فروش محصولات می‌کنند.
    • سیاه‌نمایی سلبریتی‌ها در جشنواره‌های بین‌المللی بی‌جواب نماند
نظر مخاطب: افرادی مانند پیمان معادی و و ترانه علیدوستی در کنفرانس فیلم «برادران لیلا» در جشنواره کن، با اظهارات خلاف واقع و سخیف‌شان پیرامون وضعیت سیاسی و اقتصادی کشور جهت دریافت حمایت، وارونه‌نمایی را دستور کار خود قرار داده‌اند.
    • حضور فیلم‌‌های سیاه در جشنواره‌های خارجی ممنوع شود
نظر مخاطب: این جشنواره‌ها می‌خواهند از ایران یک چهره سیاه نشان دهند به همین سبب کارگردانی که سودای جایزه در این جشنواره‌ها را دارد به ساخت فیلم‌های بی‌کیفیت، سیاه و دروغین از ایران می‌پردازد و پول بیت‌المال را صرف دشمنان می‌کند. از وزارت ارشاد درخواست داریم به این فیلم‌ها مجوز شرکت در جشنواره های خارجی داده نشود همچنین ساخت فیلم‌های بی‌کیفیت و تصویر سیاه از کشورمان ممنوع، برخورد، جریمه صورت گیرد و پيشگيری شود.
    • برخورد قاطعانه با عوامل سازنده فیلم هتاک عنکبوت مقدس
نظر مخاطب: فیلم سینمایی عنکبوت مقدس، با اهانت مستقیم به ساحت قدسی حضرت شمس‌الشموس امام رئوف حضرت امام رضا علیه‌السلام و تشبیه آستان مقدس آن حضرت به عنکبوت و نیز توهین به واژه قرآنی «مقدس» خشم مسلمانان و مردم ایران را برانگیخته است. دادستانی باید در اسرع وقت، علیه تمامی عوامل این فیلم موهن و هتاکانه، اعلام جرم و آنها را به اتهام توهین به مقدسات مسلمین، بازداشت و محاکمه کند.
توضیح: جشنواره کن امسال با حواشی ضدفرهنگی و ضدایرانی متعدد خود باعث خشمگین شدن مردم شد که فیلم توهین‌آمیز «عنکبوت مقدس» بیشترین واکنش‌ها را برانگیخت. کارشناسان می‌گویند طراحی این فیلم و بهره‌گیری از یک شخصیت شناخته شده (زهرا امیرابراهیمی) و اهدای جایزه به وی همگی ممکن است طی یک برنامه از پیش تعریف شده باشد که با هدف قبح‌شکنی توهین به مقدسات و ترویج اسلام‌هراسی و ایران‌هراسی صورت گرفته است. 
    • مطالبه برگزاری بازی دوستانه با تیم ملی فوتبال روسیه
نظر مخاطب: با توجه به لغو ناگهانی مسابقه تیم ملی فوتبال ایران و تیم ملی فوتبال کانادا، ما هواداران تیم ملی فوتبال ایران خواستار برنامه ریزی بازی دوستانه با تیم ملی فوتبال روسیه هستیم.
توضیح: برنامه‌ریزی مسابقه فوتبال با کانادا در شرایطی که این کشور بارها اقدامات ایران‌ستیزانه خود را علنی کرده است، از ابتدا یک اشتباه استراتژیک بود. انتخاب این تیم برای مسابقه دوستانه، حتی از نظر فنی هم خطا بود چراکه اغلب تیم‌های حاضر در جام جهانی سعی می‌کنند در کشورهایی اقدام به برگزاری اردو کنند که آب و هوایی شبیه قطر داشته باشد. ایران در حالی که می‌توانست میزبان بسیاری از این بازی‌ها باشد، کشور کانادا را برای بازی انتخاب کرده بود. ننگ این انتخاب، پس از لغو یکجانبه آن از سوی کانادا، حس تحقیر بیشتری را برای ایرانیان ایجاد کرد. 


    • تسریع در شناسایی عوامل ترور شهید صیاد خدایی
    • مجازات قاتل شهید صیاد خدایی در ملأ عام
نظر مخاطب: چرا کوچه و محله‌های کشور برای شخصیت‌های مهم نباید امنیت داشته باشد. تقاضا داریم تا نسبت به شناسایی سریع‌تر عوامل شهادت وی و دستگیری و مجازات آنها اقدام فوری شود.
توضیح: وقوع یک ترور در مرکز تهران و نزدیکی مجلس شورای اسلامی حس تحقیر شدن را در میان مردم ایجاد کرد. البته استفاده یک فردبلندپایه نیروی قدس سپاه از پراید و عدم استفاده وی از محافظ شخصی باعث ایجاد نگاه مثبت به مدافعان حرم شد. 
    • به‌کارگیری آمرین به معروف و ناهیان از منکر برای مقابله با بدحجابی
نظر مخاطب: برای مقابله با بدحجابی با توجه به نزدیک شدن فصل گرما و متاسفانه لجام گسیختگی وضعیت بازار البسه زنانه خصوصا مانتوها، از رئیس محترم دستگاه قضا می‌خواهیم آمرین به معروف و ناهیان از منکر را به کار بگیرند.
توضیح: استفاده از نیروهای مردمی آموزش دیده می‌تواند اثر مطلوبی در نوع مواجهه با ناهنجاری‌هایی همچون بی‌حجابی داشته باشد.
    • نه به برند خارجی آل‌شپورت برای لباس تیم ملی
نظر مخاطب: با وجود برندهای ایرانی عالی با طرح‌های بی‌نظیر لباس چرا باید به دنبال برند خارجی آن هم از نوع بی‌کیفیت و نامحبوب باشیم؟
توضیح: کشورهای خارجی در مسابقات ورزشی گذشته مثل المپیک از برندهای ایرانی استفاده کرده بودند.
    • جلوگیری از ساخت‌و‌سازهای غیرمجاز در جنگل و جاده حیران
نظر مخاطب: متاسفانه در یکسال گذشته انبوه ساختمان ها و ویلاهای غیرمجاز در جنگل و اطراف جاده حیران افزایش یافته است و جنگل و مراتع در این منطقه در حال نابودی است.
    • جلوی قطع درختان جنگل‌های هیرکانی گرفته شود
نظر مخاطب: قطع درختان کهنسال جنگل‌های هیرکانی واقع در منطقه بندپی شرقی نزدیک ییلاق گلیران در استان مازندران سال‌هاست که توسط سودجویان و قاچاقچیان به‌روش‌های مختلف انجام می‌شود.
    • ترکیه باید در قبال آلودگی هوای منطقه پاسخگو باشد
نظر مخاطب: اردوغان (مجری طرح GAP) را باید پاسخ‌گو کرد.
    • مطالبه نظارت بر کانال‌های غیراخلاقی در شبکه شاد
نظر مخاطب: تبادل محتواهای ضد فرهنگی و خارج از عرف بین فرزندان ایران، بسیار نگران کننده است. لذا خواستار پیگیری مجلس برای تصویب طرح و ایجاد فضایی امن برای فرزندانمان در پیام رسان شاد هستیم.
توضیح: بسیاری از والدین فکر می‌کنند که اپلیکیشن شاد به دلیل ارتباط مستقیم با وزارت آموزش و پرورش، کاملا پاک بوده و محتوای داخل آن کنترل شده است. در حالی که از این اپلیکیشن هم مثل هر پیام‌رسان دیگری می‌توان سوءاستفاده کرد. این اعتماد مخاطب می‌تواند خطرات این سامانه را بیشتر کند.
    • حضور گسترده افغان‌ها در فرحزاد
نظر مخاطب: تعداد زیادی از زمین ها و باغات و مغازه های فرحزاد توسط افغان‌ها خریداری شده و ساخت و سازهای غیرقانونی در آنجا انجام شده. همه مسئولین و ارگانها چشم هایشان را روی این موضوع بسته‌اند.

    • درخواست اجرای سلام فرمانده در حرم امام خمینی (ره)
نظر مخاطب: در روز 14 خرداد ماه امسال نوجوانان دهه نودی سرود سلام فرمانده را در مراسم ارتحال امام (ره) در حرم امام اجرا نمایند.
توضیح: گروه سرود «سلام فرمانده» برای روز 14خرداد برنامه‌ای در کشور ندارد. از طرفی این سرود محتوای مناسبی برای این روز دارد. ضمن اینکه اجرای آن در ایام ریزش ساختمان متروپل باعث اعتراض‌هایی شده بود که گفته می‌شد این کار به معنای ابراز شادمانی است. اجرای سرود در سالروز ارتحال امام(ره) می‌تواند این انگاره را تقویت کند که اجرای این سرود به معنای برگزاری یک مراسم جشن نیست. همچنین اجرای سرود در محضر رهبری می‌تواند هم به لحاظ مفهومی و هم به لحاظ تصویری جذابیت داشته باشد.
    • انتقاد برخی از کارشناسان از اجرای مراسم سلام فرمانده در ورزشگاه آزادی
برخی از کارشناسان مدعی شده اند که اجرای مراسم سلام فرمانده در ورزشگاه آزادی در شرایط کنونی لازم نبود. 
این کارشناسان ادعا کرده اند که این گونه برنامه ها حس دهن کجی به افکارعمومی القا می کند. 

رصـد سـران سه قـوه

    • گرانی و معیشت؛ مهمترین علل نارضایتی مردم از دولت
در هفته اول خردادماه، ۲۳ فراخوان منتشر شده که این آمار نسبت به هفته پیش از آن ۱۸ درصد کاهش داشته است. حوزه‌های موجود در فراخوان ها، معیشت و گرانی، عمومی، حقوق و دستمزد، خدمات و نیروی کار و بی کاری بوده است. مقایسه فراخوان‌های هفته اخیر با هفته پیش از آن نمایانگر آن است که فراوانی فراخوان های صورت گرفته در حوزه معیشت و گرانی به نصف فراخوان‌های هفته پیش از آن در همین حوزه کاهش یافته است.
حوزه‌های خدمات و حقوق و دستمزد بیشترین فراوانی را در برگزاری اعتراضات دربر داشته و پس از آن حوزه معیشت و گرانی بیشترین آمار را در اعتراضات هفته گذشته داشته است.
    • چرا مردم از طرح اصلاح ارز ترجیحی دولت رضایت ندارند
ضعف در توزیع و نظارت باعث گردیده تخصیص ارز دولتی و عدم رعایت عدالت در بهره‌مندی دهک‌های مختلف از این یارانه‌ها، منجر به کنترل قیمت‌ها در حد مورد انتظار برای کالاهای اساسی مورد نظر نگردد.
    • ناتوان نشان‌دادن رئیسی و تیم اقتصاد دولت در حل مشکلات    
 ناتوان نشان‌دادن رئیسی و تیم اقتصاد دولت در حل مشکلات  خط خبری است که چند رسانه اصلاحات در هفته گذشته پیگیری کرد . روزنامه اعتماد با انتشار مطلبی از علی صوفی وزیر تعاون دولت خاتمی مدعی شد رئيسي كشور را از لحاظ اقتصادي به دلیل نداشتن تیم اقتصادی ر‌ها كرده است و كنترلي بر اوضاع اقتصادي كشور ندارد. وی همچنین با اشاره به امتحان الهی بودن این مشکلات اقتصادی برای دولت نه مردم عنوان کرد شعار رئيسي اين بود كه نبايد اقتصاد كشور را به ديپلماسي و سياست خارجي گره بزنيم، اما الان مشخص شد كه آقاي رييسي منتظر است ببيند نتيجه برجام چه مي‌شود.  
    •  عصبانیت قالیباف از رای پایین خود در مجلس و خط و نشان برای پایداری  
سایت سجام نیوز با مقایسه آرای قالیباف در سال سوم ریاست بر مجلس با دو سالِ اول مدعی شده است: نمایندگان مجلس  در حالی با ۱۹۴ رای، قالیباف را بار دیگر به عنوان رئیس انتخاب کردند که او در سال‌های اول و دوم، ۲۳۰ رای آورده بود.
 این سایت ادعا کرده است: با وجود حمايت رهبري از رياست قاليباف ٨٦ نفر به او راي ندادند 
این سایت معاند همچنین  مدعی شد:  از دست دادن کرسی های هیات رئیسه و همچنین رای پایین قالیباف برای ریاست مجلس، او را به شدت عصبانی کرده است. تا آنجا که شنیده شده دستوری برای اتخاذ سیاستی واحد در مقابل پایداری ها صادر شده است. از آن طرف پایداری ها از اقدامی که در جهت جداکردن سبد رای خود از قالیباف انجام دادند به شدت راضی هستند. در مقابل تیم رسانه ای قالیباف طبق دستوری که دریافت کردند، به دنبال انتقام گیری از کاسته شدن سبد رای قالیباف از پایداری ها هستند. 
    • رئیس مجلس از داخل مجلس تعیین نمی‌شود!
چندین سایت ضدانقلاب به نقل از احمد علیرضا بیگی، عضو کمیسیون امور داخلی کشور و شوراها در مجلس مدعی شدند: اساساً به این ترتیب نیست که رئیس از داخل مجلس تعیین شود بلکه بر مبنای توافقاتی که بیرون از مجلس صورت می‌گیرد، آن طیفی که خودش را فاتح انتخابات ریاست‌جمهوری می‌داند، در حال تعیین رئیس برای مجلس است. در حقیقت جریان‌های سیاسی که خودشان را فاتح انتخابات ۱۴۰۰ می‌دانند، رئیس مجلس را تعیین می‌کنند. تلاش بر این است که نظر نمایندگان را هم جلب کنند. 

    • تمسخر دستور رئیسی درباره مقام‌سازی ساختمان ها
چندین سایت معاند با انتشار خبر دستور رئیسی در خصوص ضرورت مقاوم سازی ساختمان ها، این دستور را به تمسخر گرفتند. به عنوان نمونه برخی از سایت‌ها نوشتند:
‏رئیسی مجددا دستور داد: ساختمان‌های ناایمن فوراً مقاوم‌سازی شوند
ساختمان ها:چشم!
این سایت‌ها با بازخوانی دستورات قبلی رئیس جمهور درباره فقز نوشتند: البته قابل ذکر است با دستور قبلی رئیسی به طور کل فقر ریشه کن شد!
    • اقدام دولت رئیسی علیه روزنامه جمهوري اسلامي
قطع آگهی های دولتی روزنامه جمهوری اسلامی با مدیریت مسیج مهاجری توسط وزارت ارشاد از دیگر جریان سازی های رسانه‌ای معاند و و اصلاح طلب بود که مدعی شدند این محدویت بخاطر رویکرد انتقادی این روزنامه صورت گرفته است..
    • طعنه یک نماینده ‌مجلس به فرمان‌های بی‌اساس رئیسی
محمود احمدی بیغش، نماینده شازند در مجلس از فرمان اخیر رئیس جمهور‌ی‌اسلامی انتقاد کرد و نوشت:آقای رئیسی حدود یکسال است که رئیس‌جمهور هستید، لطفا از حال و هوای قوه قضائیه تشریف بیارید بیرون!!!حاج آقا اگر اجازه بدهید یکی دوتا از دستوراتتان فورا انجام نشود!
بعد از ریشه کن کردن فوری فقر تا پیش از عید و دستور فوری برای پایین آمدن قیمت ها، اکنون ساختمان ها فورا مقاوم سازی خواهند شد. آخه چرا... ؟!
    • رئیسی و سوتی جدیدِ جغرافیایی
استفاده از کلمه همسایه برای تاجیکستان از دیگر مطالبی بود که دستاویز رسانه های معاند و منتقد دولت برای تخریب رئیسی شد. این رسانه ها نوشتند: در دوره ابتدایی تدریس می‌شود که کشورهای ترکمنستان، ازبکستان و افغانستان بین ایران و تاجیکستان واقع شده‌اند!
    • سکوت رئیسی در مقابل اعتراضات معیشتی مردم
چندین رسانه معاند با ادعای سکوت آقای رئیسی در قبال اعتراضات معیشتی مردم نوشتند: همزمان با سرکوب معترضان، تشدید فضای امنیتی و ایجاد اختلال در اینترنت برخی استان‌های کشور، صداوسیمای جمهوری اسلامی و رسانه‌های حکومتی علاوه بر حمایت از دولت رئیسی و سانسور اعتراض‌ها، به تحریف واقعیت گرانی‌ها اقدام کرده‌اند
    • جراحی اقتصادی رئیسی یا قتل عام اقتصادی؟
شبکه سعودی اینترنشنال از قول حمید آصفی، روزنامه‌نگار و فعال سیاسی معاند، اصلاحات ارز ترجیحی دولت آقای رئیسی را تعبیر به قتل عام اقتصادی ایران کرد
    • رقم پائین احساس امنیت درمانی مردم
با آنکه یکی از دستاوردهای خوب دوست سیزدهم پوشش بیمه‌ای همه اقشار جامعه است، اما براساس نتایج بدست آمده از نظرسنجی‌ای که اخیرا توسط یکی از مراکز دانشگاهی درباره احساس امنیت در جامعه ایران صورت گرفته است، از پاسخگویان پرسیده شده است تا چه اندازه با این جمله موافق یا مخالف هستید: «در صورتی که خودم یا اعضای خانوادهام بیمار شویم حمایت های لازم از سوی بیمه وجود دارد و در این خصوص احساس امنیت دارم.»
در پاسخ به این سوال ۱۷.۲  درصد با این گویه کاملا مخالف و ۳۱.۶ در صد مخالف بوده و معتقدند اگر خود با خانواده شان بیمار شوند حمایت های اجتماعی لازم از آنها نخواهد شد و در این خصوص احساس امنیت ندارند.
همچنین ۶ درصد نیز گفته اند تاحدی احساس امنیت دارند و گزینه بینابین را انتخاب کرده اند. در مقابل ۴۴٫۲ درصد با این گویه موافق یا کاملا موافق بوده اند و در این زمینه احساس امنیت دارند.
    • کنایه کارشناس سمت خدا به دولت
حجت الاسلام حسینی قمی در برنامه سمت خدا با کنایه به اصلاحات ارز ترجیحی دولت و اینکه یارانه اعطایی بیش از هزینه های اضافه تحمیلی به مردم است خطاب به دولتمردان گفت: یک شماره حساب بدهید مردم اضافه‌های ۳۰۰هزار تومان را به دولت برگردانند! که این جمله با خنده شریعتی محری برنامه مواجه شد.
    • حمایت محمدرضا عارف از رئیسی همراه با چاشنی گلایه
 محمدرضا عارف عضو مجمع تشخیص مصلحت نظام رئیسی را شخصیت برجسته، دردآشنا، متعهد و پرتلاش برشمرد. وی در عین حال با گلایه از عدم مشورت گیری رئیسی از وی گفت: وقتی رئیس‌جمهور شدند یادداشتی به او دادم و اعلام آمادگی کردم که تجربیاتم را انتقال دهم که تا به‌حال جلسه خصوصی نداشتیم و تشخیص ندادند که مشورت از ما بگیرند. 
    • فعال اصلاح‌طلب: رئیسی یک روز مثل شاه عباس با لباس مبدل در بازار بچرخد!
 مهدی آیتی فعال سیاسی اصلاح طلب با انتقاد از عملکرد رئیسی و دولت در موضوع اصلاح ارز ترجیحی وگرانی‌های اخیر با کنایه به رئیسی گفت: رئیسی یک روز مثل شاه عباس با لباس مبدل در بازار بچرخد تا ببیند ۳۰۰ هزار تومان یارانه کدام مشکل را حل می‌کند! تا ببیند چه فاجعه‌ای در مملکت به وجود آمده است.
 انتقاد ایتی از خبرنداشتن رئیسی از درد مردم در حالی است که بر خلاف روحانی که از دفتر کارش یا از پشت شیشه دودی ماشین مردم را رصد می کرد آقای رئیسی در بطن مردم حضور دارد و دیدارهای سرزده ای از همه اقشار جامعه در تهران و شهرستان‌ها دارد.
گزارش مقایسه سایت خبرگزاری فارس
با (تسنیم-مهر-ایسنا و باشگاه خبرنگاران جوان)

این گزارش در 2 خرداد 1401 توسط سایت similarweb.com  تهیه شده است. این گزارش مربوط به 28 روز گذشته است .


در عکس فوق رتبه های کشوری و جهانی فارس با رقبا را نشان میدهد.رتبه فارس در ایران 26 است و نسبت به بقیه بالاتر است.باشگاه خبرنگاران جهان رتبه 38 را دارد.رتبه فارس از بقیه بالاتر است.

در گزارش 22 فروردین رتبه فارس 29 بود و اکنون رتبه فارس 26 شده که صعود کردیم و پیشرفت خوبی است.
در گزارش 24 اسفند 1400 که تقدیم کردیم رتبه فارس 31 بود .

میزان ترافیک سایت فارس در فاصله 28 روز گذشته که خبرگزاری فارس دارای بیشترین ترافیک بوده است. عددها به میلیون است فارس 26.03 میلیون بازدید






میزان بازدیدها بر اساس کامپیوتر دسکتاپ یا موبایل
فارس تقریبا 11درصد از دسکتاپ بازدید داشته  و 89درصد بازدید کنندگان با موبایل بوده اند.
بیشترین بازدید از موبایل مربوط فارس است.
کمترین بازدید دسکتاپ نیز مربوط به فارس است.




در جدول فوق خبرگزاری فارس در 28 روز گذشته دارای بالاترین (monthly visits) بازدید ماهانه است . اما بیشترین زمان ماندگاری کاربران (visit duration) مربوط به سایت خبرگزاری ایسنا است .
خوشبختانه شاخص پرش و یا خروج از سایت (bounce rate) در خبرگزاری فارس از بقیه کمتر است و این امتیاز خوبی برای خبرگزاری فارس است عدد 51.43 درصد از بقیه کمتر است .و نسبت به بقیه سایتها بهتر است.





در نمودار فوق آمار بازدید ماهانه را نشان میدهد  که خوشبختانه سایت فارس نسبت به بقیه رقبا بازدید بالاتری داشته است .رتبه دوم مربوط به باشگاه خبرنگاران جوان است.


اما در نمودار فوق که بسیار مهم است اینجا ورودیهای سایتها را به تفکیک نشان میدهد
    1. ورودی مستقیم (direct) بالاترین عدد مربوط به فارس است یعنی اکثر کاربران با نوشتن نام خبرگزاری فارس مستقیم وارد سایت فارس شده اند.
    2. ورودی ایمیل (email)
    3. ورودی ارجاعی (referrals) ورودي و لينک از دیگر سایتها بیشترین عدد مربوط به خبرگزاری مهر است.فارس کمترین ارجاع و لینک را دارد.
    4. ورودی شبکه های اجتماعی(social)
    5. ورودی جستجوهای ارگانیک (organic search) یعنی ورودی از طریق جستجوهای کاربران در گوگل است که متاسفانه اینجا خبرگزاری فارس دارای کمترین ورودی از طریق جستجوها در گوگل است .اما خبرگزاری ایسنا دارای بالاترین ورودی از جستجوهای گوگل است. و ایسنا دارای رتبه دوم است این بخش و تقویت این ورودیها ارتباط مستقیم به مباحث سئو دارد.


گزارش فوق میزان بازدید از شبکه های اجتماعی را نشان می دهد 
    1. اینستگرام : بیشترین بازدید اینستگرام مربوط به فارس است یعنی خبرگزاری فارس بییتشر از بقیه سایتها از اینستگرام ارجاع داشته است.
    2. توییتر: خبرگزاری تسنیم در 28 روز گذشته بیشتر از بقیه خبرگزاریها از توییتر بازدید داشته
    3. فیس بوک : بیشترین ارجاع به خبرگزاری فارس است .
    4. لینکدین: بیشترین ارجاع به فارس
    5. واتساپ: بیشترین ارجاع به باشگاه خبرنگاران جوان است
    6. دیگر شبکه های اجتماعی: بیشترین ارجاع به تسنیم است و  کمترین ارجاع به خبرگزاری فارس است.



 

چهـره‌های خبـرسـاز ایـن هفتـه


الف) پیمان جبلی
رئیس صداوسیما جلسه ای با دانشجویان دانشگاه شریف داشت. برخی اظهارات وی در این جلسه خبرساز شد. جبلی در بخشی از سخنان خود گفت: «  من به عنوان رییس صداوسیما در ابتدای کار قول دادم که اولین برنامه ما روی آنتن در نقد صداوسیما خواهد بود اما هنوز هم به عنوان رییس سازمان، دستم به آنتن صداوسیما نرسیده است و بدین معناست که مناسباتی وجود دارد و آسان نیست.
قول می دهم که مردادماه برنامه ای با حضور آقای رحیم‌پور در نقد صداوسیما روی آنتن ببریم.»
او همچنین گفت: « ما برای ما متروپل شبکه خبر را به خط کردیم از همه جا خواهش و تقاضا و جاهایی دستور بود که حتی یک ساعت و دو ساعت به این موضوع بپردازید و دیگر بس است.»

ب) حسین شریعتمداری
پس از توقیف کشتی های یونان توسط سپاه پاسداران، حسین شریعتمداری در یادداشتی تحت عنوان « حالا نوبت کره جنوبی است» نوشت: « اکنون انتظار آن است که جمهوری اسلامی ایران تنگه هرمز را به روی نفتکش‌ها و شناورهای حامل کالای تجاری کره جنوبی نیز مسدود کند و مادام که این کشور بدهی ۷ میلیارد دلاری خود به ایران را پرداخت نکرده است به شناورهای آن اجازه عبور از تنگه را ندهد و در همان حال معادل ۷ میلیارد دلاری که کره جنوبی به ایران بدهکار است، محموله‌های نفتی و تجاری آن کشور را توقیف و مصادره کند.»

ج) احمد وحیدی
حضور وزیر کشور از ابتدای فروریختن برج متروپل در آبادان مورد توجه اغلب رسانه ها قرار گرفت. حضور وحیدی در آبادان هم از جهت سیاسی و هم از مدیریت امداد و نجات برای آبادان مناسب بوده است.
					
د) مهرداد بذرپاش
رهبرانقلاب در سخنرانی خود فرمودند: « بحمدالله در این سالهای اخیر دیوان محاسبات چابک، فعّال و خوب شده؛ یعنی این گزارشهای تفریغ بودجه در موعد خودش خیلی زود و خوب [انجام میشود]، این چیز بسیار خوبی است که اخیراً به بررسی شرکتهای دولتی هم پرداخته‌اند؛ این باید ادامه پیدا کند. حالا برخی از شرکتهای دولتی مورد توجّه و بررسی دیوان محاسبات است، اگر این به همه‌ی شرکتهای دولتی تعمیم پیدا کند ــ البتّه من حالا یک فکری است که دارم میگویم، روی آن [بایستی] بررسی بشود ــ و اگر بتوانید این کار را بکنید، به نظر من این یکی از امتیازات بزرگ مجلس شما خواهد بود.».

ه) حسین عبدالباقی
اخبار و حواشی مالک و سازنده ساختمان متروپل همچنان ادامه دارد. روایت رسمی نظام این است که این فرد در موقع فروریختن ساختمان فوت شده است اما خبرسازی ها در فضای مجازی مبنی بر فرار او از کشور ادامه دارد. شایعات انتساب فامیلی او به شمخانی و محسن رضایی نیز در افکار عمومی پخش شده است که صحت ندارد.



و) ترانه علیدوستی، پیمان معادی، اصغر فرهادی و زهرا امیر ابراهیمی
حضور استاندار زنجان در هیات ثارالله زنجان به دعوت مهدی رسولی برای پاسخ به برخی سوالات درباره طرح اقتصادی دولت با واکنش گسترده در فضای مجازی مواجه شد. کاربران جبهه انقلاب از این اقدام رسولی و استاندار زنجان استقبال کردند.




مروری اجمالی بر مطالب با موضوع آبادان
در اینستاگرام، تلگرام، توئیتر 

(بازه زمانی یک‌هفته‌ای)
    • اینستاگرام
ابر کلمات با موضوع آبادان در سطح کشور در فضای اینستاگرام
تعداد پست‌ها: 71766
تعداد کامنتها: 904594
تعداد لایک‎ها: 16166347






ابر کلمات بدون تبلیغ






























    • نمودار رشد 5 هشتگ برتر اینستاگرام با موضوع آبادان

نمودار رشد 5 هشتگ برتر اینستاگرام با موضوع آبادان نشان می‌دهد که این موضوع همچنان در فضای مجازی داغ است. روند انتشار محتوا طی هفته گذشته با سرعت ملایمی، افزایشی بوده است.

    • روند انتشار محتوا در اینستاگرام با موضوع آبادان

مروری بر کمیت محتوای منتشره در فضای اینستاگرام حکایت از سیر افزایشی این تولیدات دارد. 

    • تلگرام
ابر کلمات با موضوع آبادان در سطح کشور در فضای تلگرام
تعداد پست‌ها: 129231
تعداد بازنشرها: 12357
تعداد بازدید‎ها:  (602 میلیون) 602922190




















    • روند انتشار محتوای تلگرام 

مروری بر کمیت محتوای منتشره در فضای تلگرام حکایت از سیر افزایشی ( با شیب ملایم) این تولیدات دارد.








    • توئیتر
تعداد توئیت‌ها: 533082
تعداد ریتوئیت‌ها: 426126
تعداد لایک‎ها: 4082551
ابر کلمات با موضوع آبادان در سطح کشور در فضای توئیتر



















    • ابر هشتگ‌ها با موضوع آبادان در سطح کشور در فضای توئیتر






















    • روند انتشار محتوا در توئیتر

مروری بر کمیت محتوای منتشره در فضای توئیتر حکایت از سیر افزایشی این تولیدات در هفته گذشته دارد. 





    • نتیجه: سیر تولید محتوا با موضوع آبادان در اینستاگرام، تلگرام، توئیتر نشان می‌دهد که موضوع اعتراضات آبادان و حادثه متروپل در فضای مجازی همچنان داغ است و فروکش نکرده است.


پیـوست‌هـا

    • تازه ترین تحلیل درباره روند مذاکرات ایران و گروه 1+4 

    • آمریکایی ها نسبت به پذیرش شروط ایران لجوجانه مقاومت می کنند
یکی از نزدیکان تیم مذاکره کننده هسته ای ایران درباره اخبار منتشره از تارنمای رسانه ای پولتیکو درباره جلسه استماع کنگره پیرامون مذاکرات هسته ای ایران و گروه 1+4 گفته که این که خبر پولتیکو – مبنی بر پیشنهادات اخیر آمریکا به ایران-  چقدر صحت دارد؟ مشخص نیست. اما از مدت ها پیش کاملا مشخص شده که جو بایدن رئیس جمهوری آمریکا تمایلی به پذیرفتن شروط ندارد.چون اساسا بایدن امکان واگذاری امتیازی بدون دریافت امتیاز متقابل را ندارد.بنابراین ارائه امتیاز یک طرفه در مورد سپاه کلا نقض غرض است و باعث باخت حتمی وی در انتخابات آینده رئیس جمهوری آمریکا و سرشکستگی او می شود.
    • ایران باید وجود تحریم های لیست قرمز را برجسته سازی کند
این منبع آگاه و نزدیک به تیم مذاکره کننده هسته ای ایران گفته که طی هفته های اخیر جنگ اراده ها میان ایران و آمریکا و گروه 1+4 در جریان است و هیچ یک از طرفین از مواضع خود عقب نشینی نمی کند. البته پولتیکو و رسانه های غربی ادعا کرده اند که  فقط مسئله تحریم سپاه باقی مانده است اما قضیه کاملا برعکس است. موضوع تحریم ها اصل ماجرا است. ایران هم باید تحریم ها به ویژه تحریم های لیست قرمز را برجسته سازی کند و اعلام کند که 3 مورد باقی مانده است.
تارنمای خبری پولتیکو و غربی ها سناریویی را در دستور کار دارند که اگر مذاکرات شکست خورد این گونه القا کنند که مذاکرات فقط به خاطر تحریم های سپاه و مخالفت بایدن با لغو آن ها شکست خورد. 
ایران هم باید دراین باره سناریویی را طراحی و در صورت شکست مذاکرات اعلام کند که بایدن لغو تحریم های لیست قرمز- یعنی بخشی کوچک از مسایل باقیمانده که بخش مهم و زیادی از انتفاع اقتصادی ایران در گرو برداشته شدن انها است - را نپذیرفته است. همچنین ایران باید اعلام کند که بایدن از ارائه تضامین مورد نظر ایران خودداری کرده است. البته این موضوع برای مردم قابل فهم تر بوده و بیشتر با سیاست های تیم هسته ای ایران همراهی می کنند. چون مسئله لغو تحریم مسئله نفع آن ها هم خواهد بود.
    • اخبار دروغ و مجعول درباره مذاکرات بازار دلار و جامعه را متلاطم می کند
وی پیشنهاد کرده که رسانه های داخلی از انتشار اخبار مغرضانه تارنمای خبری پولتیکو خودداری کنند.زیرا  اولا در حالی که مذاکرات در حالت بلاتکلیف قرار دارد و جنگ اراده ها ادامه دارد، این گونه اخبار صرفا سبب شوک بی مورد به بازارهای کشور می شود. ثانیا این گونه اخبار سبب شکل گیری جو مذاکره و برجام در جامعه می شود. در حالی که هیچ خبری نیست و جامعه باید از فضای احساسی و هیجانی برجام و مذاکرات دور بماند.
غربی ها برای ایجاد تنش در جامعه داخلی ایران تقلا می کنند. آن ها با انتشار اخباری مجعول و کذب درصدد ایجاد تنش در بازار دلار و ایجاد تلاطم در جامعه هستند.
    • واکنش ایران به اظهارات اخیر رابرت مالی بسیار مهم و تعیین کننده است
وی با اشاره به اظهارات رابرت مالی نماینده ویژه آمریکا در امور ایران در نشست سنای آمریکا رسما که اعلام کرده بایدن سپاه را در لیست تروریسم نگه می دارد و  آمریکا مجموعه ای از تحریم های جدید بر ضد سپاه درباره پولشویی و فروش نفت و دسترسی ارزی را آماده کرده است.همچنین گفته که هر گونه توافقی با ایران به کنگره ارائه می شود. 
گفته که بنابراین مذاکره و توافق مهم نیست. نتیجه مذاکره و محتوای توافق مهم است. این اعلام رسمی تصمیم بایدن برای ایران خیلی معنا دار است.وضعیت را برای ایران بسیار حساس میکند. واکنش یا عدم واکنش ایران هم معانی و پیامدهای بسیار مشخصی دارد.
    • آمریکایی ها در ادامه روند مذاکرات ابزارموثری در اختیار ندارند
نکته مهم دیگر لحن غیر مثبت رابرت مالی درباره مذاکرات بوده است. او در پاسخ به سوالات مکرر سناتورها که کی و چه زمانی دست از مذاکره برمی دارید و مذاکرات را ترک می کنید؟ هرگز نگفت که روند مذاکرات مثبت بوده و نیازی به ترک مذاکرات نیست. بلکه برعکس لحن اش این بود که وضع مذاکرات مثبت نیست اما به مذاکرات ادامه می دهیم. دلیل این نگاه و اظهارات رابرت مالی هم مشخص است. اولا می گویند که امتیازی نمی دهند. ثانیا پلن B را ندارند. یعنی موضعی اقتداری به خود گرفته اند بدون این که ابزار آن را داشته باشند. اما توپ را به زمین ایران انداخته اند. بنابراین رابرت مالی نه موضع مثبت و نه موضع تنبیهی گرفت. کاملا مشخص است که آمریکایی ها می خواهند واکنش رسمی ایران را ببینند.
نکته جالب تر این که رند پال یکی از اعضای کنگره به رابرت مالی گفته که این چه نوع  مذاکره ای است که ایران به شما گفته سپاه را از لیست تحریم خارج کنید اما شما نه تنها سپاه را از لیست تحریم ها خارج نمی کنید که می خواهید بیشتر هم سپاه را تحریم کنید. 
    • احتمال توافق به شدت کاهش یافته است
این منبع آگاه و نزدیک به تیم مذاکره کننده هسته ای ایران درباره جلسه استماعی کنگره گفته که اولا رسما تایید شد که آمریکا سپاه را از لیست تروریسم خارج نمی کند. ثانیا اعلام رسمی این تصمیم در جلسه سنا و در مقابل دوربین ها به معنی قطعیت در تصمیم آن ها است. ثالثا این تصمیم دستکم ضربه سختی به مذاکرات می زند و احتمال توافق را به شدت کاهش می دهد. 
    • هشدار درباره شکل گیری دوگانه معیشت - سپاه
وی گفته که کشور در اوضاع اقتصادی خوبی نیست. بعد از اجرای سیاست حذف ارز ترجیحی و همچنین فروریختن متروپل وضعیت اقتصادی، وضعیت روانی کشور مساعد نیست و استفاده از عباراتی مثل شکست یا بن بست در مذاکرات می تواند باعث شوک به بازارهای اقتصادی خصوصا بازار ارز و دلار شود. 
همچنین اعلام شکست مذاکرات در پاسخ به تصمیم آمریکا برای نپذیرفتن امتیاز مربوط به سپاه در حقیقت تایید این ادعاست که سپاه تنها مسئله یا مهمترین مسئله باقیمانده در مذاکرات بوده و این یعنی تایید دوگانه معیشت-سپاه که اصلا به صلاح نیست. پیش از این هم گفته شده که اگر این مذاکرات به شکست و بن بست هم برسد جامعه باید علت آن را یعنی عدم لغو تحریم ها و عدم ارائه تضامین از سوی امریکایی ها بداند.
    • طرفین مذاکرات یکدیگر را مقصر شکست معرفی می کنند
البته روند مذاکرات به گونه ای است که هر دو طرف خواهان این هستند که طرف مقابل شکست آن را  اعلام کند یا ترک مذاکره کند تا آن طرف مقصر قلمداد شود. ایران برای مقصر نشان دادن آمریکایی ها از  ماه ها پیش سرمایه گذاری کرده است. بنابراین باید مقصر کندی پیشرفت مذاکرات، بن بست یا شکست مذاکرات آمریکا قلمداد شود و دولت جدید انقلابی نباید عامل شکست معرفی شود. 


    • خودداری از استفاده از عبارات شکست یا بن بست در اخبار مربوط به مذاکرات
رسانه های داخلی هم از استفاده از عبارت شکست یا بن بست در مذاکرات به شدت پرهیز کنند تا نظام خود در این باره رسما واکنش نشان دهد. در این قضیه نباید از نظام پیش افتاد و باید اجازه داد ان ها موضعگیری کنند.
پیش بینی ها بر این است که در این مرحله به دو روایت مخالف پایان داده می شود. مثلا ایران از مذاکرات خارج شده و روایت دوگانه سپاه و معیشت تایید می شود. یا این که ایران در مذاکرات باقی می ماند، روایت ایران تایید می شود که مشکل سپاه نبود و مسائل دیگری مطرح است. در هر صورت، از این جا به بعد یک روایت اثبات می شود. 
    • رسانه ها از نتیجه گیری سریع درباره مذاکرات خودداری کنند
البته باید توجه داشت که معنای ادامه حضور ایران در مذاکرات این نیست که ایران واقعا به امتیاز سپاه اهمیت نمی دهد و تسلیم شده است. بلکه باید به این هم فکر کرد که مثلا اگر قرار باشد مذاکرات شکست بخورد، دلیل شکست چه باید باشد؟ سپاه؟ تحریم ها؟ و تضامین؟ منظور من اصلا این نیست که مذاکرات شکست خورده و ایران صرفا بازی می کند. بلکه تاکید می کنم که از نتیجه گیری سریع و ساده باید خودداری شود. زیرا احتمالات در این باره زیاد و متنوع است. 
    • ایران باید درباره روند مذاکرات موضع گیری کند
ایران درباره مذاکرات باید روایت اول را داشته باشد. بنابراین به موضع گیری هرچه سریع تر مقامات و مسئولان ارشد نظام نیاز است. اما تجربه های گذشته حاکی است که ایران تصمیمات خود را سریعا اعلام نمی کند و طبق معمول به طول می انجامد.
    • مانع تراشی ها و رفتار لجوجانه آمریکایی ها برای مردم تبیین شود
رسانه های داخلی باید به انتقاد صریح از آمریکا و بایدن نسبت به عدم پیشرفت مذاکرات، عدم حصول توافق و مانع تراشی در روند مذاکرات بپردازند.
رسانه های داخلی باید برای افکارعمومی و مردم تبیین کنند که آمریکایی ها در روند مذاکرات لجوجانه انعطافی از خود نشان نمی دهند و بر تحریم ها اصرار دارند. 
    • دشمن درصدد تقویت قدرت خود برای اقناع افکارعمومی علیه ایران است
نکته قابل تامل این که دقیقا به فاصله 2 روز بعد از ترور شهید صیاد خدایی تصمیم آمریکا توسط نفتالی بنت نخست وزیر رژیم صهونیستی اعلام و بعد هم بلافاصله تحریم هایی علیه سپاه اعلام شده است. این اقدامات خیلی معنا دار است از جمله این که آن ها با پشت سر هم کردن چندین مسئله، قدرت خود را اقناع افکارعمومی افزایش می دهند. 



