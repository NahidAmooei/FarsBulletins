# بولتن ویژه سردار سرلشکر پاسدار حسین سلامی فرمانده کل سپاه پاسداران انقلاب اسلامی
__شماره 2 به تاریخ 27/02/1401__
این بولتن صرفا در یک نسخه آماده و منتشر شده است.

بمنظور ضرورت آشنایی و اطلاع رسانی دقیق تر از آخرین اخبار و تحولات پشت پرده سیاست ، شایعات، فضای مجازی، مطالبات واقعی و غیر واقعی مردم،ترندهای فضای
مجازی،تحولات منطقه و حوزه بین الملل، رصد مطالب منتشر شده در خصوص اهم شبهات مربوط به مقام معظم رهبری، سران قوا و فرماندهان سپاه پاسداران انقلاب اسلامی
و چهره های خبر ساز هفته و همچنین آخرین وضعیت امنیتی سراسر کشور، خبرنامه ویژه ای به همت جمعی از صاحبنظران رسانه جمع آوری و تدوین شده است. این بولتن
با توجه به مشغله ها و تراکم کاری صرفا جهت بهره برداری سردار سرلشکر پاسدار حسین سلامی فرمانده کل سپاه پاسداران انقلاب اسلامی تنظیم و ارایه شده است

## شنیده های مربوط به مقام معظم رهبری

### محتوای نامه حسن روحانی به رهبر انقلاب چیست؟
رئیس جمهور سابق اخیرا نامه‌ای درباره وضعیت کشور به رهبر معظم انقلاب ارسال کرده است.

برخی از نزدیکان حسن روحانی رئیس جمهور سابق مدعی هستند که وی اخیرا جلساتی با مشاوران خود با هدف تحلیل اوضاع کشور برگزار کرده و براساس محتوای آن، نامه‌ای
تنظیم و خدمت رهبر معظم انقلاب ارسال کرده است.

اخبار بدست آمده از محتوای مرقومه مذکور حکایت از این دارد که وی در این نامه با اشاره به مشکلات و مخاطرات اقتصادی کشور، پیشنهادات و راه حل هایی را جهت
برون رفت از مشکلات موجود ارائه کرده است!

از زمستان گذشته تاکنون حجم فعالیت‌ها و جلسات روحانی روند رو به رشدی داشته و تحرکات سیاسی او و کابینه‌اش افزایش یافته است. پیش از روحانی برخی دیگر از
اعضای کابینه وی نیز نامه‌هایی درباره وضعیت پیش‌روی کشور و راهکارهای خروج از مشکلات به رهبر انقلاب ارسال کرده بودند.

### تقلای روحانی برای احیای خود با نامه نگاری به رهبر انقلاب
برخی از کارشناسان با اشاره به نامه اخیر روحانی به رهبر انقلاب گفته اند آن چه که از این نامه فهمیده شده این که روحانی و جریان منتسب به وی با تحلیل وضعیت روسیه در جنگ با اوکراین و همچنین شکل گیری موج منفی علیه روسیه در کشور، مدعی فرصت سوزی در ماه های اخیر نسبت به احیای برجام شده اند. آن ها احتمالا برای احیای خود ممکن است نامه را هم منتشر کنند. اما واقعیت این است که رویکرد ایران به روسیه، سوریه و عراق دستاوردهای خوبی برای ایران داشته است. مثلا روسیه از صادرات غلات و روغن و ... به دیگر کشورها خودداری می کند اما محموله های بزرگی را به ایران صادر می کند. 

### درخواست تحول جدی از مدیران صدا و سیما
برخی از کارشناسان معتقدند که تغییرات اخیر در صداو سیما اتفاق غیرمنتظره‌ای نیست.زیرا مدیریت جدید صدا و سیما درصدد تحول جدی و اصلاح و پاکسازی محیط این سازمان براساس فرمایشات رهبر انقلاب مبنی بر این که بروید محیط انجا را از جریان ضدانقلاب پاک کنید، بوده است.

به گفته این کارشناسان، 3 دیدگاه نسبت به انجام تحولات در سازمان صدا و سیما مطرح شده است. یک دیدگاه بر این نظر  است که مجموعه سازمان صدا و سیما از دست رفته و باید از نو بازسازی شود. اما یک نگاه معکوسی هم وجود دارد، مبنی بر این که اگر مدیریت‌های با سابقه در این سازمان حذف شوند، اداره این سازمان کار مدیران تازه وارد نیست. اما در این میان، یک نگاه معتدل تری نیز وجود دارد که طرح تغییر و تحول باید با کمترین میزان آسیب صورت گیرد.

### استقبال برخی از کارشناسان از انتصاب معاون جدید سیما
گروهی از کارشناسان، با استقبال از انتصاب محسن برمهانی معاون جدید سیما، وی را فردی متدین و انقلابی و کارآزموده در سازمان صدا و سیما توصیف کرده اند که می تواند منشا تحول در این سازمان باشد. 

محسن برمهانی سابقه همکاری طولانی مدت با مرحوم نادر طالب زاده دارد. وی توسط مرحوم طالب زاده پرورش یافته است. 

### هشدار درباره انتصابات مخاطره آمیز در صدا و سیما 
گروهی از کارشناسان با انتقاد از انتصاب برخی از مدیران سازمان صدا و سیما گفته اند که انتخاب این گروه از مدیران به دلیل عدم آشنایی آنان با سازمان صدا و سیما یک ریسک بزرگ بوده که نگرانی هایی را برانگیخته است. اولا این افراد شاید سابقه فعالیت فرهنگی داشته باشند اما از نظر مدیریت فرهنگی در صدا و سیما بی تجربه بوده و سبب معطلی طرح ها و برنامه ها و نهایتا آنتن های پخش می شوند. ثانیا این نوع انتخاب مدیران، شکل جدیدی از باندگرایی را در سازمان صدا و سیما ترویج می کند که برای رسانه ملی مخاطره انگیز است. 

### اعرافی به واتیکان می رود
شنیده شده آیت‌الله اعرافی دبیر حوزه های علمیه و عضو شورای نگهبان به زودی سفری به واتیکان خواهد داشت.. این 

سفر از آنجا که احتمالا آقای اعرافی حامل پیام رهبر انقلاب برای پاپ خواهد بود از اهمت ویژه ای برخوردار است . در محافل ادعا شده آقای اعرافی به زودی دبیری  شورای نگهبان را عهده دار خواهد شد

### نمایندگان مجلس به دیدار رهبر انقلاب می‌روند
پس از برگزاری سومین انتخابات رییس و هییت رییسه مجلس شورای اسلامی، نمایندگان به دیدار رهبر انقلاب می‌روند.

شنیده‌ها حاکی از این است که برنامه‌ریزی‌هایی صورت گرفته تا نمایندگان مجلس شورای اسلامی در سومین سال فعالیت خود خدمت رهبر معظم انقلاب برسند.

مطابق این خبر، پس از برگزاری سومین مرحله انتخابات سالانه رئیس و هیئت رئیسه خانه ملت در روز چهارشنبه ۴ خردادماه، مطابق رسم هر ساله دیدار با حضرت آیت‌الله خامنه‌ای برگزار خواهد شد.

تاکنون برنامه‌ریزی بر این است که دیدار بصورت حضوری برگزار شود.

### تقدیر مجدد رهبر انقلاب از رویکرد جدید روزنامه همشهری
رهبر معظم انقلاب نسبت به تغییرات محتوایی روزنامه همشهری ابراز رضایت کردند.

حضرت آیت‌الله خامنه‌ای رهبر معظم انقلاب اسلامی اخیرا و در جریان تورق روزانه مطبوعات و رسانه‌ها از تغییرات رویکردی و محتوایی روزنامه همشهری در دوره مدیریت جدید شهرداری تهران تقدیر کرده و مسئولین دفتر رهبری را مامور کردند پیام تشکر ایشان را به مدیران شهرداری تهران اعلام کند.

رهبر انقلاب اگرچه پیش از این نسبت به عملکرد این رسانه وابسته به شهرداری تهران انتقاداتی داشتند اما طی ماه های اخیر و پس از تغییر سیاستگذاری این رسانه، از روند جدید ابراز رضایت کردند.

پیش از این نیز در موقف زمانی دیگری پس از تغییرات در شهرداری تهران، رهبر انقلاب از رویکرد جدید روزنامه تقدیر کرده بودند که نظر معظم‌له توسط حجت‌الاسلام حجازی به علیرضا زاکانی شهردار تهران انتقال داده شده بود.

### تجلیل رهبر انقلاب از یادداشت محسن مهدیان
یادداشت مهدیان با عنوان "۹ مخرج مشترک ویرانگر" که به تحلیل آفت‌های برخی مطالبه‌گری‌ها پرداخته بود، مورد تقدیر رهبر معظم انقلاب قرار گرفت.

محسن مهدیان فعال رسانه‌ای و مدیرعامل موسسه همشهری اخیرا در یادداشتی که در کانال تلگرامی خود منتشر کرده بود، با اشاره به بیانات رهبر معظم انقلاب در دیدار دانشجویان درباره لزوم دقت در عدم همصدایی با دشمنان و نداشتن مخرج مشترک در موضع‌گیری‌ها، مطالبات و ... ، به آفت‌های جریانات عدالتخواهی و برخی مطالبه‌گری‌های غیرقانونی اشاره کرد.

این یادداشت که به دلیل بررسی موضوع عدالتخواهی و مطالبه گری از جوانب مختلف و تحلیل دقیق آفت‌ها و معایب برخی جریاناتی که در پوشش عدالتخواهی ، اقدامات خلاف قانون انجام می‌دهند و ... در رسانه‌ها بازتاب زیادی داشت، توسط رهبر معظم انقلاب نیز مطالعه شده و محتوای کلی آن مورد قبول معظم له واقع شد. بر این اساس از دفتر رهبر انقلاب با مسئولان روزنامه همشهری تماس گرفته و تجلیل رهبر انقلاب از این یادداشت را اطلاع دادند.

متن کامل یادداشت مهدیان با عنوان "۹ مخرج مشترک ویرانگر" به این شرح است:
رهبر انقلاب در دیدار با دانشجویان فرمودند که برای مطالبه گری مراقبت کنید با دشمن مخرج مشترک پیدا نکنید. اما در مراقبت از این مخرج مشترک شوم چه باید کرد؟ 
این ۹ مورد را مرور کنیم:
- یکم( مطالبه گری بی مبنا 
شعار عدالتخواهی را چه کسی در این عصر به بروز و ظهور کشاند؟ امام خمینی با شکل گیری انقلاب. پس پی گیری چنین ارزشی را هم باید از مکتب امام گرفت. با این توضیح لازمست پیش از مطالبه گری، نظام اندیشه و مبانی انقلابی مان را تقویت کنیم. نسبت ولایت با عدالتخواهی. نسبت قانون با عدالتخواهی. نسبت مصلحت با عدالت خواهی و ...
در غیر این صورت عدالتخواهی شبه مارکسیستی یا عدالتخواهی خوارجی و متحجرانه، در دامن مخرج مشترک با دشمن خواهد نشست.
- دوم) مطالبه گری غیراخلاقی
مطالبه گری که در آن اخلاق رعایت نشود بدون تردید همسفره با شیطان است؛ ولو با نیت های خیرخواهانه و انقلابی باشد. روح و معنای مطالبه گری انقلابی همین اخلاق و شریعت است. کسی که بی اعتنا به اخلاق باشد، عدالتخواهی اش ظالمانه است.
- سوم) مطالبه گری کور
مطالبه گری که به علت های عمیق و اصلی توجه نمی کند و تنها مصادیق را فریاد می کند، مطالبه اش کور است. این مدل مطالبه گری چون علت ها را نمی بیند قدرت فهم اصل و فرع را ندارد و فرع را جای اصل و برعکس فریاد می کند. چنین مطالبه گری تنها به یک داد زن تقلیل می یابد. 
- چهارم) مطالبه گری خیال انگیز
مطالبه گری خیال انگیز، آرمانگرایی بدون واقع بینی است. کسانی که بی اعتنا به واقعیت ها برای رسیدن به آرمان ها، فریاد می کشند سهم بالایی در ناامیدی خود و دیگران دارند. این دسته کمک می کنند غرض دشمن محقق شود و آنهم ناامیدی از اصلاح و حرکت است. 
- پنجم) مطالبه گری در بن بست
مطالبه گری که در آن هیچ راه حل معقول و متکی بر واقعیت و کارشناسی ارائه نمی شود،  مطالبه گری در بن بست است. مدلی که هیچ روزنه روشن و شفافی از امکان اصلاح نشان نمی دهد.
- ششم) مطالبه گری کاریکاتوری
این مدل مطالبه گری فقط سیاهی ها را می بیند و قدرت دیدن سیاهی در کنار زیبایی ها و دارایی ها را ندارد. از منظر این مطالبه گری آدم ها یا صفرند یا یک و با هر خطا شمر می شوند و در نتیجه جز معصوم کسی در دایره جبهه حق نمی ماند.
- هفتم) مطالبه گری شتابزده
مطالبه گری که هرچی دید و هرچه دستش رسید را سر دست می گیرد و پیش از آنکه نسبت به درستی آن علم پیدا و تحقیق کند دست به افشاگری می زند. 
- هشتم) مطالبه گری سوپرمنی
مطلبه گری که هدفش تنها و تنها شهرت و لایک و فیو و ممبر است. این نوع مطالبه گری هدف نهایی اش اینست که بت من و سوپرمن شود و برای این راه تلاش می کند همه نهادهای نظارتی و قضائی را تعطیل معرفی کند تا از خود یک قهرمان دست ساز بسازد. 
- نهم) مطالبه گری فریبنده
این نوع مطالبه گری یک فریب بزرگ برای ایجاد خطای ادراکی است چرا که با ساخت تعمیم های ناروا، یک جز و مصداق را گرفته و به کل تعمیم می دهد. این مدل مطالبه گری روش اصلی خناسان و رسانه های شیطانی است که با کنار هم قرار دادن چند مصداق تلاش می کنند همه چیز را سیاه تصویر کنند. 
و در نهایت؛ اگر قرار باشد این ۹ خطای فاحش را در یک گزاره خلاصه کنم چنین خواهد بود:
اگر نقطه پایان یک مطالبه را گذاشتیم و در نهایت مخاطب از گذشته و آینده انقلاب ناامید شد بدانیم که به اسم عدالت و عدالتخواهی، بزرگترین ظلم را رقم زده ایم. فرقی هم نمی کند نیت مان عدالتخواهی یا انقلابی گری یا اصولگرایی یا اصلاح طلبی است؛ هرچه باشد مخرج مشترکش، طاغوت است ولاغیر.

### عنصر «ایرانیت» در منظومه فکری رهبری را پررنگ کنیم
یکی از شبهاتی که در باره رهبری مطرح است این است که عنصر «ایرانیت» در منظومه فکری ایشان برجسته نیست و جریان انقلابی هم دوست دارد ایشان را بیشتر رهبر جهان اسلام و ولی امر مسلمین جهان معرفی کند. این شبهه باعث شده است این طور القا شود که رهبری به عناصر هویت بخش ایرانی بی توجه هستند و مسئله «ایران» مسئله ایشان نیست.
البته برای کسانی که مطلعند بطلان این شبهه اظهر من الشمس است لیکن ممکن است افکار عمومی بر اساس جهل نسبت به مواضع رهبری این شبهه را بپذیرد و باور کند

## اهم شبهات علیه مقام معظم رهبری و برخی توصیه ها

### هزینه زایی در سیاست خارجی و لزوم تغییرات در آن
آقایان حسن خمینی، نصیری و شهاب حائری به بهانه تحولات اقتصادی و مشکلات معیشتی اخیر بحث هزینه زایی سیاست خارجی و لزوم تغییر در آن را مطرح کرده اند. 

#### مصادیق و محورهای شبهه: 
- حسن خمینی (جماران):  جمهوری اسلامی توان حل مشکلات اقتصادی و سیاست خارجی را دارد/ امروز همه مسائل کشور به حوزه سیاست خارجی گره خورده است/ هیچ‌وقت نباید
راه جای هدف قرار بگیرد...حاکم وابسته مصالح خودش را می‌بیند و حاکم ملی مصالح مردم را. هیچ‌کس نمی‌تواند بگوید در همه حوزه‌ها کارشناس است...استفاده نکردن
از توانایی مجموعه مدیریتی چهار دهه گذشته، ناشکری است. مگر حاکمان آلمان - مثلا- مصالح خودشان را نمی بینند؟! یا مگر دولت چین به ایران نگفته بود وقتی ما
با آمریکایی ها چند صد میلیارد دلار تجارت داریم، نمی توانیم به خاطر چند میلیارد دلار از آن چشم بپوشیم؟!...ممکن است به ذهن بیاید که حتما اینها (حاکمان چین)
وابسته هستند. ولی واقعیت این است که حاکم حتما باید مصالح را ببیند؛ اما تفاوت حاکم وابسته و غیر وابسته در این است که حاکم وابسته مصالح خودش را می بیند
و حاکم ملی مصالح مردم را.
[1](https://www.jamaran.news/fa/tiny/news-1551384)
                                                          
- مهدی نصیری (تلگرام): من امروز به جوانان و غیرجوانان جامعه حق می‌دهم که بسیاری از آن‌ها به دلیل عملکرد غلطی که جمهوری اسلامی به نام دین دارد از دست
دین‌داران عصبانی باشند یا دین‌گریز باشند... الان این بنای عظیمی که ما برای خود مسئله ولایت فقیه درست کردیم از بُعد نقلی مبتنی بر دو یا سه روایت است و تازه
خیلی‌ها بر این دو یا سه روایت بحث‌های سندی و متنی می‌کنند و ما براساس آن یک بنای معظمی از ولایت فقیه درست کردیم که الان خودش معضل است که بحث است که این
نوع تلقی از ولایت فقیه چقدر درست است.... ما با یک تلقی غلط از مسئله استکبارستیزی ۴۲ سال است زندگی مردم و نان مردم و پیشرفت مردم را گروگان گرفته‌ایم و
امروز به این جاهای بسیار وحشتناک به لحاظ اقتصادی رسیده‌ایم و این تحریف در دین است.... به نظر من بعد از گذشت ۴۲ سال از استقرار نظام جمهوری اسلامی ما نیاز
به یک بازنگری و بازاندیشی جدی هم در گفتمان جمهوری اسلامی و هم در عملکرد جمهوری اسلامی داریم...
[2](https://t.me/nasiri42/5937)

- شهاب حائری (تلگرام): راست و حسینی بگویید پول نداریم تحریم مانع امدن پول نفت میشد نتوانستیم یارانه کالای اساسی را تامین کنیم.... مسئله ما مسئله سیاست
خارجی است ما متعصبانه حاضریم مردم و نظام را فدای شعار بی بنیاد استکبار ستیزی کنیم!... با آبروی لباس پیامبر چه کردیم؟! با دین که ناموس رسول خدا بود
چه کردیم؟!... استکبار ستیزی را میگویم رفتار حکومت وقتی با سونامی چاپ اسکناس مملکت را اداره میکند و درحقیقت جیب مردم را میزند عین استکبار است....
[3](https://t.me/virayeshe_zehn/2410)

#### ارزیابی و تحلیل

قابل پیش بینی بود که در پی تحولات اقتصادی اخیر و بروز برخی گرانی ها و مشکلات اقتصادی، جریان شبهه پرداز با کلان شبهه هزینه زایی سیاست خارجی به میدان وارد شود. حجم عملیات رسانه ای و اظهارنظرهای این طیف با این محور در آینده احتمالا افزایش خواهد یافت. 

#### محورهای اقدامات پیشنهادی:
- گره زدن مسائل و مشکلات اقتصادی به تحریم و سیاست خارجی خطی است که از دولت قبل در دستور کار قرار گرفته است. لازم است تا با بازخوانی تجربیات ناکام دولت روحانی در این موضوع، تبیین درستی از علل مشکلات به عمل آید. 
- تمرکز جریان شبهه پرداز  بر اعتبارزدایی از استکبار ستیزی به عنوان یکی از ارکان انقلاب اسلامی اهمیت فراوانی دارد. در ادبیات برخی از افراد این طیف، تا پیش از این، نادرستی مسیر سیاست خارجی نظام، به عنوان علل مشکلات معرفی می شد؛  اما اکنون  با عیان کردن اصل القائات خود، اصل استکبار ستیزی را هدف قرار داده اند. تبیین و تشریح اصل استکبارستیزی نظام، بی ربط نشان دادن آن به مشکلات اقتصادی و در نقطه مقابل برشمردن آورده های اقتصادی موضع استکبارستیزانه نظام در بلند مدت و کوتاه مدت می بایست در دستور کار قرار گیرد. 
- این تذکر نیز ضروری می نماید که نسل جوان  نوجوان کشور بر اثر القائات فراوان جریان معاند و شبهه پرداز درک صحیحی از موضوع استکبار و استکبارستیزی ندارند.
دیگر اقشار نیز ممکن است به سبب ضعف حافظه و شناخت تاریخی و در اثر تنگناهای روانی حاصل آمده از برخی معضلات، تحت تاثیر پروژه اعتبار زدایی از استکبارستیزی و
نفی تقدس آن قرار گیرند. از این جهت صاحب نظران و جریانات رسانه ای انقلابی می بایست خلا جدی معرفت آفرینی و شناخت سازی در این موضوع را پر نمایند.

### درباره بیانات رهبری در دیدار با معلمین  
پس از بیانات مقام معظم رهبری،  محورهایی همچون دخالت ایدئولوژیک رهبری در محتوای دروس آموزش و پروش و بی توجهی ایشان نسبت به مشکلات و اعتراضات معلمین در
مطالب جریان معاند آمده است. 

#### مصادیق و محورهای شبهه: 
- بی نام ( ایندیپندنت):  علی خامنه‌ای دو روز پس از آنکه کارگران را به حمایت از برنامه‌های دولت رئیسی فرا خواند، به معلمان گفت منتظر تحقق وعده‌های وزارت
آموزش و پرورش نمانند و با «خیرخواهی و دلسوزی» به کار خود ادامه دهند.... رهبر جمهوری اسلامی گفت با وجود «مشکلاتِ امکانات دولتی»، بهتر است «به مسائل معیشتی،
بیمه، بازنشستگی و درمان معلمان توجه ویژه شود». این اظهارات تمام آن‌چیزی بود که خامنه‌ای در این دیدار درباره مشکلات روز افزون جامعه معلمان مطرح کرد و
خیلی گذرا از آن گذشت.
[4](https://www.independentpersian.com/node/237281)
- سعید پیوندی (گفت و گو با اینترنشنال):  آیت الله خامنه‌ای مطالب درسی را به دو دسته نافع و غیرنافع تقسیم بندی می کند. ایشان هیچ مصدایقی برای علم غیرنافع
ذکر نمی کند و تنها از دروس حفظ کردنی سخن به میان می آورد در حالی که همه می دانند اکثر دروس ابتدایی به گونه ای است که روش های آموزشی حکم می کند که
بچه ها ناچار به حفظ کردن باشند از جمله درس دینی را  در مورد علم نافع ایشان به طور اثباتی صحبت می کند. از سبک زندگی اسلامی و تعاون و همکاری، فعالیت های
جهادی ، آسیب های اجتماعی و نظم و قانون گرایی آیت الله خامنه ای در مورد همه اموری صحبت می کند که در جهت حفظ و مصلحت نظام و منافع حکومت است. لذا نافع بودن
علوم بیشتر به منافع حکومت ربط پیدا می کند و ارتباطی با آموزش ندارد.
- حسین باستانی (تلگرام): آیت الله خامنه ای امروز در جمع مسئولان آموزش و پرورش گفت: " الان در دبیرستان‌های ما و شاید در دبستان‌های ما دانش‌هایی تدریس می‌شود که
هیچ فایده‌ای به حال امروز و آینده‌ این دانش‌آموز ندارد... اینها را شناسایی کنید، حذف کنید." دستور  رهبر جمهوری اسلامی به "حذف" تدریس دانش‌های بدون فایده"
در مدارس، خاطره حذف جنجالی انتگرال از کتاب‌های ریاضی دبیرستان در بهمن ۹۸ را زنده کرد...
[5](https://t.me/HosseinBastaniChannel/2655)
- مهرداد درویش پور (گفت و گو با اینترنشنال):  (آیت الله)  خامنه‌ای از معلمان خواست فعالیت‌های جهادی را در مدارس تبلیغ و ترویج کنند... سعی می‌کنند با اسلامیزه‌تر
کردن هر چه بیشتر مدارس، کودکان را شست‌وشوی مغزی دهند که آشکارا تجاوزی است به حقوق کودک.... تجاوز و تعدی امروز به سمت کودکان رفته یعنی این چیزی که آقای
خامنه‌ای گفتند اگر به زبان ساده بخواهیم تعریف کنیم تلاشی است برای شست و شوی مغزی کودکان  .. که  با شعائر اسلامی روبرو بشوند و به نوعی  مدرسه تبدیل به یک
مکتب‌خانه بشود کاری که طالبان در افغانستان انجام داده... گرچه حکومت تلاشی برای اسلامیزه کردن مدارس انجام داده اما وقتی در مدارس دانش آموزان و همین کودکان
با ساسی مانکن و آوازها و فرهنگ متعارض با فرهنگ اسلامی پیش می روند برای آقای خامنه ای تلاش برای اینکه مدرسه را تبدیل به مکتب خانه بکند بسیار مهم است.
- جواد اکبرین (گفت و گو با اینترنشنال):  اینکه امروز شنیدیم و تربیت دانش آموز براساس روحیه جهانی براساس مقاومت دانش آموز انقلابی یا به تعبیری که اشاره
کردید تمدن اسلامی ... مجموعه این چیزها امتداد همین مسیر است یعنی همان کسی که می خواست تاریخش را بدهد نظامیان بنویسند حالا تمام آن مختصاتی که برای بقای
خودش لازم می داند را فکر می کند که باید معلم و دانش آموز کمک بکنند آن شکل بگیرد  ... اتفاقی که می افتد او جامعه و کشور را یک پادگان می خواهد همه باید
نیروی او باشند به دانشگاه که می رسد دانشجو نمی خواهد نیرو می خواهد به دانش آموز که میرسد نیرو می خواهد .. وقتی مردم را تعریف می کند می گوید کسانی هستند
که در راهپیمایی ها و برنامه هایی که من می گوییم می ایند... در 41 دقیقه سخنرانی کلمه ای به اعتراضاتی اشاره نکرد که تا بیش از صد شهر ایران کشیده شد
دوره های اعتراضات معلمان را نگاه کنید در یک دوره 40 شهر در یک دوره 30 شهر در یک دوره تا 100 شهرپیش رفت....

#### توئیت ها:
- تاجزاده: #رهبر: «در مدارس نظرسنجی کنید، ببینید چند نفر #رونالدو را می‌شناسند، چند نفر کاظمی‌آشتیانی را.» همه جا ستاره‌های ورزشی خیلی مشهورتر از روسای
پژوهشگاه‌ها هستند. به‌جای آن از دانش‌آموزان بپرسید چند نفرشان قصد دارند پس از پایان تحصیلات، از #ایران #مهاجرت کنند و چرا؟
[6](https://twitter.com/mostafatajzade/status/1524679964418883589)
- محمدحسین کریمی پور: مهار اعتراض #معلمان و #بازنشستگان محتاج منابع مالیست. پیشنهاد می کنم ثروت کلان ستاد اجرائی و اقتصادی سپاه بترتیب به یک‌ صندوق حمایت‌
معلم و  تامین اجتماعی منتقل و‌ مدیریت هر دو‌ توسط ذینفعان انتخاب شود. بگمانم خوبست بیت و‌سپاه از بنگاهداری دور و از بودجهٔ عمومیِ شفاف، تغذیه شوند.
[7](https://twitter.com/M_H_Karimipour/status/1525188445639180288)
- بهنام قلی پور: دو دیدار خامنه‌ای در سه روز با #کارگران و #معلمان که حالا به دو نماد اعتراض‌های سراسری در ایران تبدیل شده‌اند. نظام به شدت نگران پیوند
خوردن سازمان اعتراض این دو صنف با سایر بخش‌های در آستانه انفجار جامعه ایران است. از سر تا پای این دیدار‌ها ترس می‌بارد.
[8](https://twitter.com/beehnam/status/1524299296446861313)
- اکبرین:  #خامنه‌ای امروز به «معلمان» گفته: کاری کنید «بچه‌ها ارزش مقاوم بودن را بفهمند/مقاوم یعنی در مقابل باج‌گیری عقب‌نشینی نمی‌کنند،‌ در مقابل زورگویی
کوتاه نمی‌آیند» آنوقت بیرون از سالن سخنرانیش، معلمان به اتهام کوتاه نیامدن و مقاومت در برابر باج‌گیری و زورگویی حکومتش در زندانند
[9](https://twitter.com/MJ_Akbarin/status/1524342102007730176)
- محمدرضا نیکفر: خامنه‌ای: «کشور از لحاظ قانون، سند و تصمیمات خوب، هیچ چیز کم ندارد.» (ایسنا، ۲۱ اردیبهشت ۱۴۰۱) ترجمه‌اش می‌شود: «ما» خیلی خیلی خوبیم و
تصمیم‌های خوبی می‌گیریم! طیق این سخن ملوکانه، اشکالی اگر هست به برخی کارگزاران و رعایا برمی‌گردد.
[10](https://twitter.com/MR_Nikfar/status/1524464897307906049?t=tVMg7wfjOkEPkeRp1zwjyw&s=19)
- حسین باستانی: دستور امروز رهبر ج.ا به "حذف" تدریس دانش‌های بدون فایده" در مدارس، خاطره حذف جنجالی انتگرال از کتاب‌های ریاضی دبیرستان در سال ۹۸ را
زنده کرد: وقتی رئیس وقت سازمان پژوهش و برنامه‌ریزی آموزشی، حذف این درسِ پایه‌ای ریاضی را در اجرای دیدگاه‌های ولی فقیه درمورد "گام دوم انقلاب" دانست.
[11](https://twitter.com/hosseinbastani/status/1524450105000144896?t=48zaFNH87M_yPh9AVMx2Hw&s=19)
- بی نام: رهبر انقلاب امروز : ترتیبی بدهید رتبه های بالای کنکور بیایند دنبال معلمی. رتبه های بالای کنکور: چشم، پزشکی و مهندسی و بورس خارج کشور و... رو
با nتومن حقوق ول میکنیم میایم معلم میشیم برای 4میلیون تومن که بعدش برای حقوقمون اعتراض کنیم، برادرا بکننمون تو گونی.
[12](https://twitter.com/shabar000/status/1524366594603954178?t=A4HQoYCV_AjbH62PyatT3g&s=19)
- جواد خدابنده: من موندم الان حرف های رهبر و در مورد نقش و جایگاه معلم و با کتک خوردن و زندانی شدن معلم و ۱۳ سال انتظار برای رتبه بندی و تحقیر معلم
و سرایداری معلم و ... رو چطور کنار هم بزارم
[13](https://twitter.com/Khodabandeh_j/status/1524453432567947265?t=R-3tLV1uz6JYtyDzzRyAhw&s=19)
- بی نام: سال هاست آقای خامنه ای به عناوین و مناسبت های مختلف و در سخنرانی ها به موضوع معیشت معلمان ، اجرا نشدن سند تحول بنیادین پس از تصویب ده ساله
آن اشاره نموده اند اما هیچ گشایشی در کار معلم و آپ ایجاد نشده و معلوم نیست مشکل از کجاست مثل اینکه فصل الخطاب در مورد آپ کاربردی نداره.
[14](https://twitter.com/mohamad28694227/status/1524462107739181071?t=AlQ5hKamdU2OL7sRk2lrdg&s=19)
- بی نام: فاتحه ریاضی و فیزیک و شیمی و زیست شناسی رو هم بخونید چون ایشون قبلا تیر خلاص رو به علوم انسانی زده بودند. به زودی مکتب خونه ها دایر میشن و
حدود ۲۰۰ هزار آخوند مفت خور شغل پیدا می کنند.
[15](https://twitter.com/Safa20183/status/1524363929543139328?t=H1qNN1NgWfQJYsJ8lWvu1w&s=19)
- بی نام: اگه سال بعد اسم نصف مدرسه ها کاظمی آشتیانی نشد! نصف جلد کتاب ها هم عکس ایشون میزنن بدون کار محتوایی #کشور_کارهای_نمایشی
[16](https://twitter.com/alireza_glv/status/1524348118984273920?t=daJNBKAo_3epg-ZBLvlb1A&s=19)

### درباره بیانات رهبری در دیدار با کارگران 
حمایت رهبری از اقدامات و سیاست های اقتصادی دولت مهمترین موضوعی است که در رسانه های معاند برجسته شده است.  اعتراض کارگران، بحث خصوصی سازی و کیفیت خودروی داخلی نیز از محورهای مورد بحث در این جریان بوده اند. 

#### مصادیق و محورهای شبهه: 
- بی نام (رادیو فردا): رهبر جمهوری اسلامی ایران روز دوشنبه ۱۹ اردیبهشت در یک جلسه سخنرانی برای کارگران، اعتراضات صنفی کارگران را به آنچه «تحریکات دشمنان»
می‌نامد مربوط کرد و از سیاست‌های اقتصادی دولت ابراهیم رئیسی نیز اعلام حمایت کرد.... آقای خامنه‌ای در ادامه بدون اشاره به وجود هرگونه ضعف در برنامه‌های اقتصادی
دولت ابراهیم رئیسی به صورت تلویحی به انتقاد از سیاست‌های دولت‌های پیشین پرداخت و از جمله «واگذاری‌های نادرست کارخانه‌ها» را «موجب اعتراض به‌حق کارگران» عنوان
کرد. رهبر جمهوری اسلامی در ادامه در مورد ارتباط اعتراض‌های کارگری با آنچه «تحریکات دشمن» و «تبدیل جامعه کارگری به تابلو و نشانه اعتراضات مردمی» خواند،
هشدار داد.... افزایش نرخ تورم و افزایش مداوم و افسارگسیخته قیمت انواع کالا و خدمات در ایران در سال‌های گذشته موجب شکل‌گیری تجمعات اعتراضی گسترده در صنوف
مختلف از جمله معلمان، کارگران و کشاورزان شده است.
[17](https://www.radiofarda.com/a/speech-ali-khamenei-leader-islamic-republic-iran-workers-economy/31841098.html)
- بی نام (اینترنشنال): علی خامنه‌ای رهبر جمهوری اسلامی در واکنشی دیرهنگام به اعتراض‌های معیشتی، خواسته‌های کارگران معترض را در مواردی بر حق دانست و گفت که
آنها «مرز خود را با دشمنان مشخص کرده‌اند». او با وجود موج افسارگسیخته گرانی‌ها از برنامه‌های دولت رئیسی حمایت کرد.... هفته گذشته، نهادهای امنیتی صدها نفر
از فعالان کارگری در ایران را برای جلوگیری از برگزاری تجمع‌های روز کارگر احضار و تهدید کردند و ماموران به خانه برخی از فعالان یورش بردند. با این حال
کارگران هفت‌تپه توانستند با برگزاری تجمعی شعارهای اعتراضی سر بدهند.اما خامنه‌ای منشا اعتراضات کارگری را «تحریکات» دشمن دانست و گفت: «هدف از این تحریکات،
تبدیل جامعه کارگری به تابلو و نشانه اعتراضات مردمی بود اما کارگران در عرصه سیاسی، بینی تحریک‌کنندگان را به خاک مالیدند و همواره در کنار نظام و انقلاب بوده
و هستند.»
[18](https://www.iranintl.com/202205095715)
- بی نام (رادیو زمانه): رهبر جمهوری اسلامی بدون اشاره به برنامه‌هایی مانند خصوصی‌سازی و تغییر اصل ۴۴ که با دستور و تایید مستقیم خودش اجرا شد گفت که کارگران
«در برخی موارد» اعتراضات به حقی داشته‌اند... مهم‌ترین فراز صحبت روز دوشنبه علی خامنه‌ای و دلیل برگزاری این جلسه آن بود که او تمام قد از اقدامات دولت ابراهیم
رئیسی برای حذف ارز ترجیحی برای کالاهای اساسی و گران کردن سبد معیشت خانوار بود.
[19](https://www.radiozamaneh.com/714993)
- بی نام (رادیو فردا): رهبر جمهوری اسلامی بهمن‌ پارسال نیز به عدم کیفیت خودروهای داخلی اشاره کرده بود.... انتقاد علی خامنه‌ای از این موضوع در حالی است که
شرکت‌های خودروساز غربی چهار سال پیش و در پی اعمال دوباره تحریم‌های آمریکا، ایران را ترک کردند و سپاه پاسداران، نهاد زیر نظر رهبری، خرداد پارسال اعلام کرد
که وارد صنعت خودروسازی شده است.
[20](https://www.radiofarda.com/a/khamenei-slam-car-producers/31841406.html)
- بی نام (صدای آمریکا): حمایت خامنه‌ای از سیاست‌های اقتصادی رئیسی و انتقاد او از خرید اجناس خارجی پس از آن صورت می‌گیرد که طی هفته‌های گذشته جنجال معروف به
«سیسمونی‌گیت» خانواده رئیس مجلس شورای اسلامی در صدر اخبار قرار داشت. ماجرایی که به گفته مهدی طائب، فرمانده قرارگاه عمار سپاه پاسداران، افشای آن توسط برادر
داماد رئیس دولت صورت گرفت. در مقابل، قالیباف نیز طی هفته گذشته سیاست‌های اقتصادی رئیسی را آماج حملات خود قرار داد.
[21](https://ir.voanews.com/a/ali-khamenei-iran-economy-labors/6563694.html?nocache=1)
#### توئیت ها:
- محمدحسین کریمی پور: آقای خامنه ای: “خودروسازها از حمایت ما از تولید داخلی سوءاستفاده نکنند!” کیفیت فرزندِ رقابتِ دائمی است نه اخم و تخمِ موسمی!
[22](https://twitter.com/M_H_Karimipour/status/1523665417008717824)
- مرادویسی: علی #خامنه‌ای هم از واردات انتقاد کرده و هم از خودروسازان. مسبب واردات گسترده از چین و ادامه تولید خودروهای بی‌کیفیت سایپا و ایران‌خودرو خود
رهبر است. فرار به جلو می‌کند و آدرس غلط می‌دهد. رهبر نمی‌تواد منتقد وضع موجود باشد او مسئول وضع موجود است.
[23](https://twitter.com/RezaVaisi/status/1523863434768658434)
- علی حسین قاضی زاده: علی خامنه‌ای از مردم ایران خواست که کالای ایرانی مصرف کنند و جنس خارجی نخرند. توصیه فرزانه، برای مردم است و شامل مسئولین نظام،
آقازاده‌ها، خریداران سیسمونی و زهرا زن‌ قالیباف، نمی‌شود.
[24](https://twitter.com/Alighazizade/status/1523716361893322754)
- اکبر گنجی: باز هم دشمن، باز هم دشمن، باز هم دشمن / کارگران در صف مقدم مقابله با سیاست دشمن برای از کار انداختن تولید کشور ایستادند
[25](https://www.instagram.com/akbarganji60/)

### درباره دیدار بشار اسد با رهبری 
در واکنش به سفر بشار اسد و دیدار با رهبر معظم انقلاب،  شبهات پیشین درباب نسبت ایران و سوریه تکرار شده است. مهم ترین محور شبهات، اعتبازدایی از اصل تصمیم نظام مبنی بر حمایت از سوریه و حضور در آن کشور  و همچنین  ادعای هزینه زایی این اقدامات  بوده است. 

#### مصادیق و محورهای شبهه: 
- مهدی نصیری ( تلگرام): آیا سیاست خارجی ایران دینی است؟/ در حاشیه سفر اسد به تهران.... بسیاری از اندیشمندان دینی از جمله مرحوم استاد محمد رضا حکیمی که
تا سال گذشته در قید حیات بود، به شدت منکر انطباق قابل دفاع و قبول عملکرد جمهوری اسلامی با دین بود و سخت از این که مسئولان نظام ادعای اسلامی بودن نظام را
داشتند، عصبانی بود تا آنجا که از برخی دفاعهایش از انقلاب عقب نشینی کرد.... اکنون به مناسبت سفر بشار اسد رهبر سوریه به تهران جا دارد این پرسش را مطرح کنیم
که آیا سیاست خارجی ایران در ارتباط با حکومت سوریه، دینی و اسلامی است؟ اولا باید بدانیم که نظام سوریه، سکولار و غیر دینی است و ثانیا غیر دموکراتیک و نهایتا
مبتنی بر انتخابات فرمایشی و با نظارت شدید استصوابی حاکمیت است.... وقتی نسیم بهار عربی در جهان عرب وزیدن گرفت و برخی رژیمهای غیر مردمی عرب را ساقط کرد،
مردم سوریه نیز به این موج پیوستند اما با سرکوب شدید و قساوت آمیز رژیم اسد مواجه شدند و صدها نفر با سلاحهای سنگین و حتی بمباران هوایی برای حفظ نظام سکولار
و استبدادی اسد، به خاک و خون کشیده شدند.  حال اگر از منظر دینی به رابطه ایران و سوریه بنگریم، چگونه می توانیم روابط بسیار تنگاتنگ و استراتژیک ایران
اسلامی را با رژیمی سکولار، سرکوبگر و خونریز  موجه و مشروع بدانیم؟...ممکن است گفته شود اگر بهار عربی در سوریه به پیروزی می رسید، دولتی همسو با آمریکا و
اسراییل در این کشور بر سر کار می آمد. فرضا که این امر رخ می داد ما به چه حقی و با کدام مبنای دینی مجاز بودیم در مقابل اراده یک ملت و حق تعیین سرنوشت آنان
و لو آن که دوستی و هم پیمانی با اسراییل بود بایستیم؟ مگر معنای جمهوریت و مردم سالاری بر اساس مبانی اسلامی این نیست که مردم حق تعیین سرنوشت خود را دارند و
لو آن که کاملا در انتخاب خود به خطا بروند و حتی هیچ پیامبر و امامی هم مجاز به ایجاد حکومت دینی بر جامعه جز با رضایت و پذیرش اکثریت شهروندان نیست؟...ممکن
است گفته شود روابط ما بر اساس نوعی مصلحت سنجی و معادله اهم و مهم است که در شرایطی مبانی دینی هم  آن را تایید می کند، اما بلافاصله این سئوال مطرح می شود که
آیا این مصلحت سنجی در جهت منافع ملی بوده و برای جامعه ایران دستاوردی مادی و معنوی داشته است؟ و اگر دامنه مصلحت سنجی دینی نظام آنقدر وسیع است که شامل
گرمترین روابط با یک نظام سکولار و سرکوبگر می شود، چرا این مصلحت سنجی شامل رابطه و حتی مذاکره با آمریکا نمی شود و همچنان نظام ژست یک انقلابیِ مومنِ منزهِ مقدسِ
شیطان ستیز را در ارتباط با آمریکا می گیرد؟! و از رهگذر این سیاست خارجی به ظاهر ارزشی بدترین تحریمها و عقب ماندگیها را ظرف چهل سال بر ملت و کشور تحمیل
کرده است؟!
[26](https://t.me/nasiri42/5868)

#### توئیت ها:
- محمود صادقی:  آیا وقت آن نرسیده گزارشی از هزینه‌های هنگفت مادی و انسانی که با وجود کمبودهای داخلی صرف حفظ رژیم بشار اسد کردید به ملت بدهید؟
[27](https://twitter.com/mah_sadeghi/status/1523391758494625793)
- دولت بشار اسد پس از سرکوب مردم خود، نه تنها موقعیتش در بین دولت‌های عربی تضعیف شد بلکه در بین ملت‌ها هم منفور شد.
[28](https://twitter.com/mah_sadeghi/status/1523368590270820353)
- مرتضی کاظمیان:  دیکتاتور سوریه امروز بی‌خبر آمد؛ چمدان‌های دلار را گرفت، و با تجهیزات نظامی جدید، برگشت. رهبر جمهوری اسلامی هم پس از ماه‌ها حاضر شد بدون
ماسک و از فاصله‌ نزدیک، با کسی گفت‌وگو کند. ایران، گروگان توهمات خامنه‌ای، دیگر نان هم برای خوردن ندارد اما باید سوریه‌ی اسد را سر پا نگه دارد.
[29](https://twitter.com/morkazemian/status/1523275261696897024)
- شهیر شهید ثالث: با دعوت حساب شدۀ بشار اسد به تهران پیام آقای خامنه ای ادامه سیاست خارجی تهاجمی آقای سلیمانی، مآلا ایجاد مانع بر سر راه بایدن برای نشان
دادن انعطاف، تحریک اسرائیل برای اعمال فشار بر دولت آمریکا و نهایتا به شکست کشاندن مذاکرات وین و تحمیل تئوری خود ساختۀ اقتصاد مقاومتی به نظام است.
[30](https://twitter.com/SShahidsaless/status/1523491655814242305)
- صبا آذر پیک: چرا توضیح نمی‌دید که بشار اسد برای چه به ایران آمده؟ چه مذاکراتی داشته؟ چه خواسته؟ و چه پاسخی دادید؟ این‌حق مردم است که #دیپلماسی_شفاف
داشته باشند
[31](https://twitter.com/sabaazarpeik/status/1523352449645690881)
- آلان ویسی: عجیب نیست که آقای خامنه‌ای با #بشار_الأسد و رئیسی، در یک محیطِ بسته، که از قضا نه اون دو نفر و نه خودِ آقای خامنه‌ای ماسک نزده بودند دیدار می‌کنه،
اما نماز عید فطر رو که در یک محیطِ باز می‌شه اقامه کرد و خطری نداره اقامه نمی‌کنه؟
[32](https://twitter.com/AlanVeisi/status/1523360546170437634)
- هادی مهرانی: یه وقت فکر نکنید این دوگانگی هست که در دیدار قبلی بشار اسد که دولت روحانی مستقر بود، به جای وزیر خارجه و رئیس جمهور، قاسم سلیمانی و
ولایتی حضور داشتن، اما تو این دیدار، رئیس جمهور وقت و وزیر خارجه حضور داشتن!! اصلا ربطی نداره مدیونید فکر کنید لج بازی بوده و بی اعتبارکردن دولت قبل
[33](https://twitter.com/hadimehrani1/status/1523350581175365632)
- حسین قاضی زاده: بشار اسد در تهران چه می‌کند؟ داستان به سرگرم شدن روسیه در اوکراین و خالی شدن جایش در سوریه مربوط است. ماجرا، پر کردن جای مسکو در دمشق
است و خیرات دلارهایی که این روزها به لطف نفت گران به دست آمده‌اند. اسد از تهران دست خالی بازنمی‌گردد.
[34](https://twitter.com/Alighazizade/status/1523318186619277313)

## تـرندهـای هفتـه

مروری اجمالی بر مطالب با موضوع اعتراض‌ها به اصلاح یارانه در اینستاگرام، توئیتر و تلگرام (بازه زمانی یک‌هفته‌ای)

### اینستاگرام
ابر کلمات با موضوع اعتراضات سراسری در سطح کشور در فضای اینستاگرام

- تعداد پست‌ها: 4444
- تعداد کامنتها: 81047
- تعداد لایک‎ها: 973362

### تلگرام
ابر کلمات با موضوع اعتراضات سراسری در سطح کشور در فضای تلگرام

- تعداد پست‌ها: 78180
- تعداد بازنشرها: 10905
- تعداد بازدید‎ها:  (256 میلیون) 256145715

#### روند انتشار محتوای تلگرام 

مروری بر کمیت محتوای منتشره در فضای تلگرام حکایت از سیر کاهشی این تولیدات دارد. البته با توجه تدوین این گزارش تا ساعت 9 صبح 26 اردیبهشت، مقدار تولیدات
در این روز قطعا بیشتر از این مقدار خواهد شد. ولی سیر انتشار نشان از تداوم کاهشی بودن تولیدات در این موضوع دارد.

### توئیتر
ابر هشتگ‌ها با موضوع اعتراضات سراسری در سطح کشور در فضای توئیتر

- تعداد توئیت‌ها: 80541
- تعداد ریتوئیت‌ها: 55200
- تعداد لایک‎ها: 441169

#### روند انتشار محتوا در توئیتر

مروری بر کمیت محتوای منتشره در فضای توئیتر حکایت از سیر کاهشی تولیدات در این فضا دارد. البته با توجه استخراج مطالب این گزارش تا ساعت 9 صبح 26 اردیبهشت، مقدار تولیدات در این روز قطعا بیشتر از این مقدار خواهد شد. ولی سرعت انتشار مطالب نشان از کاهشی بودن تولیدات در این موضوع و حفظ سیر کلی کاهشی تولیدات دارد. 

## گزارش رصد ادعاها و شبهات علیه روسای قوا

###  رقابت اصول‌گراها برای نشستن بر صندلی ریاست/ آقا تهرانی هم رقيب قاليباف شد
 اصلاحات نیوز ) بعد از اعلام كاندیداتوری الیاس نادران برای رقابت در انتخابات ریاست مجلس، حالا مرتضی آقا تهرانی، چهره برجسته جبهه پایداری نیز كاندیدای تصدی ریاست مجلس شده است.

محمدباقر قالیباف برای حفظ جایگاه ریاست خود با برخی چالش‌ها نیز مواجه است. نخست انتشار فایل صوتی فرماندهان سپاه  و دوم انتشار خبر سفر خانواده او به تركیه كه به #سیسمونی_گیت معروف شد، از جمله چالش‌های قالیباف محسوب می‌شود.

###  قالیباف در آستانه جدا کردن خود از رئیسی
اصلاحات نیوز) قالیباف: اگر قانون مجلس رعایت می شد، گرانی های اخیر اتفاق نمی‌افتاد

### ایران در حال عقب‌گرد و کوپنی شدن!
اصلاحات نیوز) قالیباف رئیس مجلس: «به مردم کوپن الکترونیکی مرغ، تخم مرغ، روغن و پنیر داده می‌شود. مثلا برای خانواده ۵ نفره بین ۸ تا ۱۰ کیلو مرغ به قیمت کیلویی ۳۰ تا ۳۵ هزار تومان در نظر گرفته شده»

### رئیسی گران می‌کند و قالیباف شانه خالی می‌کند!
اصلاحات نیوز) رئیسی گران می‌کند، مخبر مصاحبه می‌کند، محسن‌رضایی وعده می‌دهد و قالیباف شانه خالی می‌کند!!

### اگر جامعه پیر شد دیگر به راحتی قابل برگشت نخواهد بود
اصلاحات نیوز ) اژه‌ای: اگر امر واجب بزرگی مانند نماز ترک شد قضایش را باید به جا آورد، اما اگر جامعه پیر شد دیگر به راحتی قابل برگشت نخواهد بود

### لقب جدید رئیسی؛ ابراهیم مین‌یاب!
اصلاحات نیوز ) پس از اعطای عناوینی چون سید محرومان، ابراهیم بت‌شکن و سایر این برچسب‌ها به رئیسی توسط اطرافیان رئیس دولت‌ کرامت، به تازگی پوستری منتشر شده که دولت روحانی را مین‌گذار و ابراهیم‌ رئیسی را به عنوان مین‌یاب به مردم معرفی می‌کند!

###  آیا سیاست به رئیسی هم بی‌وفایی خواهد کرد؟
 شرق) رئیسی را نه‌فقط به‌ خاطر خودش بلکه شخصیت حقوقی‌اش را هم به‌ خاطر ایران و ایرانی باید حفظ کنیم.

این حفظ‌کردن، راهش مجیزگفتن نیست که سال‌هاست رؤسای دولت‌های پیشین را گفته‌ایم و بعدش به ناسزایشان کشیده‌ایم. راه حفظ رئیسی، انتقاد از اوست. حتی تند و بی‌رحمانه، اما دلسوزانه.‌

آنهایی که در پوشش مدافع و موافق، قربان‌صدقه می‌روند و از صبح تا شب «قل هو الله و ان یکاد» از زبان‌شان می‌ریزد با کمترین ناملایمتی، ناگهان کما فی‌السابق احساس تکلیف شرعی می‌کنند که او را بکوبند. 

و دست آخر اینکه ناقدان دولت سیزدهم (به‌عنوان فرصت‌هایی که می‌توانند جلوی تکرار تاریخ بایستند) را هیچ‌کس جز رئیسی نمی‌تواند گرد هم آورد. 

هرچند که خاله‌خرس‌های دوست‌نما اجازه چنین فرصتی را به او نخواهند داد و تأسف‌آورتر اینکه نه این یادداشت -و نه بسیاری نوشته‌ها مانند این- هرگز به سمع و نظر رئیس‌جمهور نمی‌رسد.

### کنایه جلیل محبی به رئیسی
‏ اصلاحات نیوز)آقای رئیسی گفته اند: هیچ کالا و خدماتی نباید تحت هیچ شرایطی بیش از رقم مصوب ستاد تنظیم بازار افزایش یابد.

ظاهراً این دوره باید بگوییم مخاطب نبایدها خودتون هستید آقای رئیس جمهور

### تا کی می‌خواهید برای رئیسی دوپینگ کنید؟
اصلاحات نیوز) ‏عزیزان! وقتی ۷۰۰ نفر کشته کرونایی داشتیم، هیات‌های بدون ماسک را تعطیل نکردید، حالا با ۷ کشته در روز، حضور تماشاگران فوتبال رو لغو کردید؟ تا کی می‌خواهید برای رئیسی، دوپینگ کنید؟!/صبا آذرپیک

دیروز خبری به نقل از سازمان لیگ فدراسیون فوتبال منتشر شد مبنی بر اینکه به دلیل عدم رعایت دستورالعمل‌های بهداشتی مسابقات فوتبال لیگ‌های کشوری بدون حضور تماشاگر انجام خواهد شد.(اینجا بخوانید (

### آیت‌الله دکتر ابراهیم رئیسی «عالِم ربانی» هم هست؟!
انصاف نیوز) حجت‌الاسلام کاظم صدیقی، امام جمعه‌ موقت تهران در خطبه‌های نماز عید فطر رئیس دولت سیزدهم را «عالم ربانی» نامید؛ رسانه‌های نزدیک به دولت برای عنوان سیدابراهیم رئیسی از عبارت «آیت‌ الله دکتر» نیز استفاده می‌کنند.

یک سال قبل و در روزهای تبلیغات «انتخابات» ۱۴۰۰ نماینده‌ی خوزستان در مجلس خبرگان رهبری با اعلام حمایت انتخاباتی خود از سیدابراهیم رئیسی، از او با واژه‌هایی مانند «مدیر»، «ادامه‌دهنده‌ی راه شهدا و رهبری»، «مدبر»، «محجوب»، «متواضع» و‌ «عالم ربانی» یاد کرده بود.

اما این اولین باری نبود که کسی قاضی‌القضات سابق را «عالم ربانی» می‌خواند؛ خبرگزاری میزان، رسانه‌ی قوه قضاییه، در بهمن ۱۳۹۹ به نقل از یک «پژوهشگر عراقی» سیدابراهیم رئیسی را «عالم ربانی» خوانده بود.

### اصلاح ساختار؛ از هاشمی تا رئیسی
احمد زیدآبادی، روزنامه‌نگار، در یادداشتی تلگرامی با عنوان «اصلاح ساختار؛ از هاشمی تا رئیسی» نوشت:

وقتی که مرحوم هاشمی رفسنجانی زمام ریاست جمهوری را در سال ۶۸ به دست گرفت؛ نصف بودجۀ سالانۀ کشور کسری داشت.

مرحوم هاشمی برای مقابله با کسری بودجه، سیاست اصلاح ساختار اقتصادی کشور یعنی آزادسازی قیمت‌ها را در پیش گرفت.

در آن زمان برخی چهره‌های منتقد سیاسی با اصل این سیاست مخالفتی نداشتند اما به مرحوم هاشمی گوشزد کردند که اجرای سیاست اصلاح ساختار در همۀ کشورها امری به شدت نامحبوب است و به احتمال زیاد اعتراض‌های اجتماعی را به دنبال خواهد داشت.

موفقیت سیاست اصلاح ساختار در گروی محیطی آرام و بدون تشنج است و برای این منظور ابتدا باید تمهیدات سیاسی و اجتماعی گسترده‌ای به اجرا گذاشت؛ در غیر این صورت، یا باید آن سیاست‌ها را به زور سرنیزه پیش برد و یا از اجرای آنها عقب‌نشینی کرد.

یکی از مهمترین تمهیداتِ اجرای سیاست اصلاح ساختار اقتصادی، به اجماع رسیدن بخش بزرگی از کارشناسانِ مشهور و حمایت اکثریت گروه‌های سیاسی و صنفی از اجرای برنامه است و این نیز صرفاً از راه مشارکت دادن آنان در روند تصمیم‌گیری و جلب اعتمادشان نسبت به مقاصد و نیات حکومت امکان‌پذیر است. فقط در این صورت است که آنها برای متقاعد کردنِ مردم به تحملِ سختی‌ها به منظور دست یافتن به هدفی والاتر، از اعتبار و آبروی خود هزینه خواهند کرد.

مرحوم هاشمی اما ظاهراً چنین می‌پنداشت که آنچه نزد او عقلایی و به سود منافع بلندمدت کشور است، برای عموم نیروهای سیاسی و تودۀ مردم هم همینطور است! از این رو او تلاش سازمان‌دهی‌شده‌ای در جهت جلب مشارکت و حمایت سایر نیروها بخصوص رقبای خود در جناح چپ آن روز به عمل نیاورد و حتی به حذف آنان از صحنۀ سیاست رسمی کشور نیز کمک کرد.

برنامۀ هاشمی اما به گران شدن برخی از اقلام خوراکی، افزایش تورم و کاهش قدرت خرید ریال منجر شد و شورش‌هایی را در محله‌های محروم‌تر شهرهای بزرگ ازجمله در اسلام‌شهر تهران و محلۀ طلاب مشهد پدید آورد. اینکه شورش‌ها با چه ابزاری سرکوب و با چه میزان تلفات همراه شد، هنوز محل ابهام است چرا که در آن دوران، انحصار اطلاع‌رسانی در دست حکومت بود و بخصوص وزیر اطلاعات وقت نیز در مقابله با هر سطح از اعتراض، با چیزی به اسم رحم و شفقت و تحمل و مدارا، کمترین میانه‌ای نداشت!

شورش‌ها، بنیادگرایانِ برآمده از راست سنتیِ متحد دولت هاشمی در داخل حکومت را علیه او برانگیخت و از آن سو، نیروهای منتقد هم دلیلی برای حمایت از برنامۀ اصلاح ساختار او ندیدند. در آن وسط مرحوم هاشمی عملاً تنها ماند و تحت فشارهای همه‌جانبه راهی جز عدول از سیاست اصلاح ساختار و بازگشت به سازوکارهای کنترلی و تعزیراتی پیش روی خود ندید؛ حرکتی که دست وزیر اطلاعات وقت را هم برای دخالت در بازار باز گذاشت و بسیاری از صاحبان کسب و کارهایی مانند صرافی، گذارشان به ناکجاآباد افتاد!

با گذشت زمان اما اصلاح ساختار اقتصادی کشور به امری گریزناپذیر تبدیل شده است. هر دولتی که اکنون بر سر کار باشد، راهی جز این ندارد زیرا در غیر این صورت، با وضعیت کنونی در چند سال آینده، کل اقتصاد کشور به نقطۀ انهدام خواهد رسید و آشوب و قحطی ناشی از آن دامن کشور را خواهد گرفت.

### احمد توکلی: قالیباف باید شفاف سازی کند
انصاف نیوز) دکتر احمد توکلی در نامه ای خطاب به رییس و نمایندگان مجلس با اشاره به افراط و تفریطهای صورت گرفته در مواجهه با ماجرای سفر اعضای خانواده آقای قالیاف به ترکیه خواستار شفاف سازی موضوع از سوی دکتر قالیباف شد:

علی علیه السلام در نامه ای به عثمان ابن حنیف ، استاندار بصره به خاطر شرکت در سور ثروتمندی چنان حملاتی به عثمان کرد که ۱۵ قرن است شیعیان و غیر شیعیان انتقاد تند و ملامت شدید امیرمومنان را از عثمان می خوانند. گناه استاندار این بود که در مهمانی شرکت کرد که پابرهنگان از آن رانده و شکم بارگان بر آن خوانده بودند.

### كشف جديد دستیار قالیباف: ریشه تخریب قالیباف، سربازی حضرت آقا است 
سحام نیوز: دستیار سیاسی و رسانه‌ای قالیباف:  آقای قالیباف سال‌هاست و از سال ۸۴ که با نظر حضرت آقا وارد عرصه سیاسی شد تخریب می‌شود، ریشه این تخریب یک جمله است" آقای قالیباف برای حضرت آقا سربازی می‌کند و سرباز حضرت آقا است".

پ ن: اينجوري بگو كه اگه آقا نبود دهها بار به عنوان مفسد اقتصادي بايد محاكمه مي شد

### حقوق وزرای دولت رئیسی ٤٠ ميليون تومان است
سحام نیو) مجید مرادی

در آخرین یادداشتم از حقوق چهل پنجاه میلیونی برخی مدیران دولت روحانی نوشتم که به محض انتشار خبر سریع رسوا شدند و حقوق زیادی را برگرداندند و چند برابر آنچه برده بودند از آبرویشان رفت.

امروز یک منبع مطلع که بنا ندارم نام وی را منتشر کنم گفت که بر اساس اطلاعاتی که در اختیار دارد حقوق وزرای دولت رئیسی حدود چهل میلیون تومان است که دو برابر حقوق وزرای روحانی است. 

در عدالت و صداقت این منبع شکی ندارم اما حتی اگر خبر عادل نیاز به تبين و تحقیق داشته باشد مقتضی است دولت  و رئیس جمهور محترم جناب آقای رئیسی از باب جهاد تبیین، شفاف سازی کنند.

درست است که اگر مردم بدانند وزرای شما حدود چهل میلیون تومان حقوق می گیرند برایشان نان نمی شود اما حد اقل شما به وظیفه جهاد تبیین خود عمل کرده اید. 

### وحید اشتری بلیت‌های پرواز خانواده قالیباف از تهران به استانبول را منتشر کرد
بی بی سی) وحید اشتری، فعال رسانه‌ای جریان موسوم به عدالتخواه و افشاگر سفر خانواده قالیباف که به رسوایی “سیسمونی گیت” انجامید در توییت‌های جدیدی در واکنش به فایل صوتی مهدی طائب، بلیت‌های پرواز خانواده قالیباف از تهران به استانبول را منتشر کرده است.

آقای اشتری در رشته توییت‌هایش نوشته است: “برای تطهیر رئیس مجلس #سیسمونی_گیت را هم به ریش حاج قاسم بستند. آقای طائب کالسکه و پستونک نوه را پشت جهاد و شهادت
قایم کرده و در فایل سخنرانی گفته همسر و دختر رئیس مجلس، سوریه بودند و از آنجا به ترکیه رفتند. ایشان در لباس پیغمبر دروغ می‌گوید. این بلیط مستقیم تهران به
ترکیه است!”

مهدی طائب، رئیس قرارگاه عمار و برادر رئیس سازمان اطلاعات سپاه   در فایل صوتی که گفته شده از جلسه اعضای سپاه حفاظت انصار مهدی منتشر شده، درباره‌ "چندین
سفر پیشین قالیباف با خانواده به ترکیه” گفته بود که این سفرها “برای همکاری با قاسم سلیمانی و‌ پشتیبانی از نیروی قدس سپاه پاسداران بوده است.”

### احمد علیرضا بیگی: رئیس مجلس خارج از مجلس انتخاب می شود
بی‌بی‌سی)احمد علیرضا بیگی، نماینده مجلس ایران، درباره انتخابات هیئت رئیسه مجلس گفت: “با توجه به شرایطی که در حال حاضر وجود دارد و آرای ثابتی که قالیباف دارد، او رئیس مجلس است. اساساً به این ترتیب نیست که رئیس از داخل مجلس تعیین شود بلکه بر مبنای توافقاتی که بیرون از مجلس صورت می‌گیرد، آن جریان‌های سیاسی که خودش را فاتح انتخابات ریاست جمهوری ۱۴۰۰ می‌داند، در حال تعیین رئیس برای مجلس است.”

آقای علیرضا بیگی با تاکید بر اینکه به محمدباقر قالیباف برای ابقا در کرسی ریاست مجلس ایران "رای نمی‌دهد"، گفت که حواشی، پیرامون قالیباف به ویژه ماجرای سفر خانواده‌اش به ترکیه در ذهنیت و رأی نمایندگان به او تاثیر دارد.

علی نیکزاد، نایب رئیس مجلس با اشاره به اینکه "قصدی برای نامزدی ریاست مجلس ندارد"، در واکنش به سخنان آقای علیرضابیگی گفت:  “ مجلس ۲۸۶ نماینده دارد، هر
نماینده‌ای رای مستقل دارد، این چنین گفته‌هایی توهین به مجلس است. مجلس مستقل است. معتقدیم که رئیس مجلس مجددا رای بالایی خواهد آورد. البته کاندیداهای دیگری
هم  برای ریاست داریم. ” 

### محورهای عملیات روانی علیه سخنان تلویزیونی رئیسی
پس از گفت و گوی زنده تلوزیونی رئیس جمهور، در فضای مجازی هجمه و انتقاداتی نسبت به توضیحات رئیس دولت در خصوص تصمیمات اقتصادی صورت گرفت.

حجت‌الاسلام رئیسی نوزدهم اردیبهشت پنجمین گفت و گوی زنده تلوزیونی خود را با مردم برگزار کرد و در خصوص تصمیمات اخیر دولت برای تورم و اقتصاد توصیح داد.

محور های عملیات روانی صورت گرفته علیه پنجمین گفتگوی زنده تلویزیونی رئیس جمهور:
- متهم کردن دولت و صداوسیما به پخش گفتگوی ضبط شده رئیس جمهور با اشاره به اشتباه مجری در اعلام ساعت
- طرح ادعای تقطیع و تدوین گفتگوی رئیس جمهور برای تثبیت گزاره پخش گفتگوی ضبط شده رئیس جمهور
- متهم‌سازی رئیس جمهور به دروغگویی و مشابهت‌سازی میان رئیسی و احمدی‌نژاد با استفاده از عبارت «در دوربین زل میزند و به مردم دروغ می‌گویند»
- تاکید بر عدم شفافیت میزان یارانه‌های نقدی با طرح مبهم بودن رقم یارانه نان
- هجمه به رئیس‌جمهور با طرح عنوان بی‌اطلاعی وی از عدم پرداخت به‌موقع حقوق کارمندان
- ترسیم چشم‌انداز منفی از تورم تابستان با تاکید بر شروع دومینوی گرانی کالاهای اساسی توسط دولت
- تلاش برای القای ناتوانی دولت سیزدهم در اجرای اصلاحات اقتصادی با استفاده از هشتگ #دولت_علیل
- استهزاء جملات پایانی رئیس جمهور مبنی بر خود کنترلی اصناف و اتحادیه بازار
- طرح ادعای رهاسازی بازار توسط دولت سیزدهم با استناد به جملات پایانی رئیس جمهور مبنی بر خود کنترلی اصناف و اتحادیه بازار
- برجسته سازی اظهارات رئیس جمهور درباره جایگزین ارز ۲۳ هزار تومانی با ۴۲۰۰ با هدف ایجاد التهاب در بازار
- التهاب‌آفرینی و ایجاد نگرانی عمومی با بسط شایعات مربوط به افزایش چندبرابری گوشت و لبنیات و روغن در روزهای آینده
- متهم‌سازی دولت به جبران کسری بودجه از طریق افزایش قیمت مواد غذایی
- تشکیک در محل تامین منابع ریالی یارانه نقدی با طرح ادعای عدم دسترسی دولت به منابع ارزی و الزام بانک مرکزی به چاپ پول
- ادعای تعجیل دولت در حذف ارز ترجیحی به‌عنوان نشانه شکست حتمی مذاکرات وین و خالی شدن خزانه

## اخبار مهم

### تذکر رئیس جمهور در هیات دولت به وزرا
شنیده شده است که رئیس جمهور در هیات دولت به وزرا تذکر داده است که برنامه‌ای برای ارزیابی عملکرد وزرا در دست انجام است و برای تغییر وزیرانی که نمره خوبی در این ارزیابی نیاورند معطل نخواهند کرد. رئیس جمهور بیان داشته است که من اصرار ندارم که دو سال یا سه سال بگذرد و بعد بخواهم وزیری را تغییر دهم و هر وقت به نتیجه برسم که عملکرد فردی رضایت بخش نیست او را عوض می‌کنم. 

### تغییر  گسترده رایزنان فرهنگی ایران
شنیده شده است که بر اثر بررسی‌های صورت گرفته قرار شده است بسیاری از رایزنان فرهنگی ایران در کشورهای مختلف منطقه و دنیا تغییر کنند. از جمله در اولین گام قرار است 18 رایزن فرهنگی در کشورها مختلف عوض شوند. 

### گسترش پدیده بازی مختلط دختران و پسران در پارک ها و بوستان ها 
پدیده بازی والیبال و تنیس دختران و پسران به صورت مشترک در برخی از پارک ها و بوستان های تهران در حال گسترش است. 

### سناریوی آمریکایی ها علیه روس ها و چینی ها در بازار ارز دیجیتال
روس ها و چینی ها برای عبور از تحریم های آمریکا از ارز دیجیتال استفاده می کنند. آمریکایی ها برای مقابله با آن ها به بازار ارز دیجیتال ورود کرده و سبب کاهش قیمت ها شده است. 

به گفته کارشناسان، آمریکایی ها برای کاهش ذخایر طلای روسیه و چین نیز سناریوهایی را در دست اجرا دارند. 

### گسترش فعالیت های مارکسیستی در برخی از دانشگاه ها
به گفته برخی از کارشناسان، فعالیت های مارکسیستی در برخی از دانشگاه های کشور در حال گسترش است. طی روزهای اخیر بیانیه های مارکسیستی توسط گروه هایی از دانشجویان منتشر شده است. 

### احتمال حمله حزب‌الله لبنان به مواضع ترکیه
حمله مشترک جمعه‌شب گذشته ارتش رژیم صهیونیستی و ارتش ترکیه به مواضع رزمندگان مدافع شهرهای شیعه‌نشین نبل و الزهراء در شمال حلب در سوریه، به شهادت 10 تن از آنها انجامید.

این نخستین اقدام مستقیم ارتش ترکیه علیه نیروهای مورد حمایت ایران و حزب‌الله به شمار می‌رود و به عقیده کارشناسان، به همین دلیل می‌باید پاسخ سنگینی دریافت کند تا جسارت تداوم نیابد.

این حملات، بلافاصله با پاسخ جنگنده‌های سوریه و روسیه به مواضع تروریست‌های مورد حمایت ترکیه در شمال حلب مواجه شد و پاسخ توپخانه‌ای هم دریافت کرد اما می‌توان این تحول را شروع تقابل مستقیم نیروهای مورد حمایت ترکیه در شمال سوریه دانست.

رزمندگانی که در این حمله به شهادت رسیدند، درواقع افراد تحت آموزش و بلکه عضو حزب‌الله لبنان بودند که در دوران همکاری حزب‌الله با سوریه در دفع تروریسم تکفیری در این کشور، همراه با مقاومت اسلامی عمل کردند.

پیش‌‌بینی می‌شود حزب‌الله لبنان طی ساعات یا روزهای آینده، واکنش سنگینی به این اقدام ترکیه نشان دهد.

تروریست‌های تحت حمایت ترکیه، طی هفته‌های اخیر، عملیات‌های متعددی را در شمال عراق و سوریه انجام داده بودند.

### انتخابات پارلمانی لبنان در یک نگاه
انتخابات پارلمانی لبنان روز یکشنبه هفته جاری، در سراسر این کشور برگزار شد که در آن ۷۱۸ نفر در قالب ۱۰۳ لیست یا فهرست برای کسب ۱۲۸ کرسی پارلمان در ۱۵ حوزه انتخاباتی با یکدیگر رقابت کردند.

در این دوره از انتخابات لبنان، سه میلیون و ۹۶۷ هزار و ۵۰۷ نفر واجد شرایط رأی بودند و ۷۱۸ نامزد در قالب ۱۰۳ لیست، برای کسب ۱۲۸ کرسی پارلمان در ۱۵ حوزه انتخاباتی رقابت کردند.

بر این اساس، جریانی که بیش از 64 کرسی را از آن خود کند، پیروز این انتخابات است.

اما آمار نهائی انتخابات لبنان بر خلاف پیش‌بینی‌ها با یک روز تأخیر و در روز سه‌شنبه اعلام شد.

این آمار نشان می‌دهد نمایندگان فراکسیون حزب‌الله در پارلمان لبنان که به فراکسیون «الوفاء للمقاومه» شهرت دارد ۳۳۵.۴۶۶ رأی را از آن خود کرده‌اند.

آرای تفکیکی کسب‌شده توسط این نمایندگان به شرح زیر است:

«امین شری»: ۲۶۳۶۳، «حسن عز الدین»: ۲۷۹۲۷، «حسین جشی»: ۲۷۴۱۶، «محمد رعد»: ۴۸۵۴۳، «علی فیاض»: ۳۷۰۴۷، «حسن فضل‌الله»: ۴۳۳۲۴، «رامی ابو حمدان»: ۱۶۵۳۹، «حسین الحاج‌حسن»: ۲۳۱۲۰، «علی المقداد»: ۲۰۳۵۶، «ابراهیم الموسوی»: ۱۹۶۲۷، «ایهاب حماده»: ۲۰۸۴۴، «رائد برو»: ۹۵۰۸ و «علی عمار»: ۱۴۸۵۲

بر اساس آمار ما فوق، نه حزب‌الله و متحدانش (جریان 8 مارس) و نه طرف مقابل یعنی حزب‌ القوات‌اللبنانیه و متحدانش (14 مارس)، نتوانسته‌اند اکثریت پارلمان را کسب کنند.

با این حال، حامیان مقاومت، اکنون 60 کرسی خالص در پارلمان لبنان را در اختیار دارند و حدود 8 نفر دیگر از نمایندگان نیز از افرادی هستند که از حامیان کلی جریان مقاومت در حوزه سیاست خارجی و مبارزه با رژیم صهیونیستی هستند اما در زمینه مسائل داخلی، با مقاومت زاویه دارند و ممکن است در جریان انتخاب نخست‌وزیر و برخی وزرا، با حزب‌الله مخالفت کرده و کارشکنی کنند.


#### پیشنهاد:
با توجه به آمار مذکور، پیش‌بینی می‌شود این آرای شکننده باعث تداوم وضعیت بی‌ثباتی و ضعف دولت در لبنان شود و امکان شکل‌گیری یک کابینه مقتدر همراه با مقاومت را تضعیف کند.

### آتش سوزی در انبار فرش حرم امام حسین 
روز سه شنبه 27 اردیبهشت، انبار فرش در جنب صحن عقیله(ع) در حرم امام حسین(ع) آتش گرفت. این صحن، عمدتاً در اختیار نیروها و کارگران ایرانی و نزدیک به ایران است.
جمعه، ۹ اردیبهشت‌ماه نیز یک انبار فرش در حرم مطهر امام رضا(ع) در آتش سوخت‌.
کارشناسان معتقدند این اقدامات، از سوی نفوذی‌های موساد و در پاسخ به آتش‌سوزی اخیر در گور عبدالبهاء، سرکرده فرقه ضاله بهائیت در بندر اشغالی حیفا انجام می‌شود.



## رصد سپاه

### دستور برخورد رئیسی و سردار سلامی با کانال نیمه محرمانه
پس از انتشار خبری در کانال نیمه محرمانه مبنی بر اینکه ممیثم نیلی پشت ماجرای سیسمونی گیت است آقای رئیسی به وزارت اطلاعات دستور داده عوامل پشت پرده این کانال خبری سریعا شناسایی و برخورد صورت گیرد.

همچنینی شنیده شده سردار سلامی نیز طی دستوری جداگانه از حفاظت اطلاعات خواسته است با این کانال برخورد قاطع صورت گیرد.

### تخریب سپاه و جریان انقلابی به بهانه حکم مهرشاد سهیلی
فعالین رسانه‌ای و سیاسی اصلاح‌طلب پس از انتشار حکم بدوی مهرشاد سهیلی، هجمه به نهاد مقدس سپاه و جریان انقلابی را در دستورکار قرار دادند.

براساس خبر رسمی منتشر شده، فردی که با هویت مهرشاد سهیلی خود را به عنوان جوان‌ترین فرمانده جهادی کشور معرفی کرده و از این طریق اقدام به جذب منابع مالی و ... می‌کرد، با اتهاماتی نظیر «تحصیل مال نامشروع»، «غصب عنوان» و «جعل سند»، به «سه سال نگهداری در کانون اصلاح و تربیت و جزای نقدی و رد مال» محکوم شده است.

این خبر در فضای مجازی با واکنش‌های گوناگون مواجهه شد و از سوی فعالان انقلابی و ضدانقلاب عکس‌العمل‌های مثبت و منفی به همراه داشته است.

### سه چهارم تحریم‌های ضدایرانی بایدن علیه سپاه بوده است

ایران اینترنشنال: ند پرایس، سخنگوی وزارت خارجه آمریکا، در نشست خبری خود گفت از ۱۰۷ تحریمی که دولت بایدن علیه ایران وضع کرده، ۸۶ مورد، معادل سه‌چهارم آنها، علیه سپاه پاسداران و نیروهای نیابتی آن اعمال شده است.

### سردار سلامی: به خامنه‌ای اهانت شد اما غمگین نشد

ایران اینترنشنال: حسین سلامی، فرمانده کل سپاه پاسداران با بیان اینکه ملت سختی‌های این چهار دهه را متحمل شده گفت: «یکی از دلایل اصلی این مقاومت و تحمل رهبر است که در وسط میدان ایستاد و مقاومت کرد و ازآبروی خود گذاشت.»

او افزود به خامنه‌ای «حمله، اهانت و جسارت» شد، اما غمگین و محزون نشد و صبر کرد.

### انصاف نیوز:  زیباکلام: مؤسساتِ مالی و تجاریِ وابسته به سپاه، زیان‌ده هستند
صادق زیباکلام با یادداشتی با تیتر «روی سرنیزه می‌توان نشست اما با آن نمی‌توان اقتصاد را اداره کرد» نوشت:

۴۳سال است مسئولین، گرانی، تورّم، کمبودِ این یا آن کالا، بالا رفتنِ دلار و پایین آمدنِ تولید، و خلاصه، همۀ نابسامانی‌هایِ اقتصادی را بر سَرِ مُحتَکِرین، گران‌فروشان، واسطه‌ها، عواملِ نفوذیِ دشمن سَرِ چهارراه استانبول و خیابانِ فردوسی، سلاطین ارز، سکّه، دلار، سیمان و مرغ، ستون‌پنجمِ دشمن و تروریست‌های اقتصادی می‌ریخته‌اند. هیچ‌وقت هم توضیحی ندادند که چرا همۀ مُحتَکِرها، گران‌فروشان، تروریست‌های اقتصادی و… سایرِ عواملِ دشمن، جمع شده‌اند در ایران؛ و چرا یک‌تعدادی از آن‌ها نمی‌روند به هند، ژاپن، فیلیپین، نروژ، گینۀ بیسائو یا حبشه؟

اگر دقت کنید، در مواجهه با بحران اقتصادیِ فعلی، این‌بار، گوشِ شیاطین و جن و انس کَر، مسئولین دیگر بدنبالِ مقصرینِ همیشگی نرفته‌اند. نه در خیابانِ فردوسی وضعیتِ
فوق‌العاده و حکومت نظامی اعلام شده؛ و نه خبری از «بگیر – بگیرِ» عواملِ ستون‌پنجمِ دشمن، همچون «جمشید بسم‌الله» و تروریست‌های اقتصادی در منطقۀ سوق‌الجیشیِ «چهارراهِ
استانبول» است.

اگر خدا بخواهد، ظاهراً مسئولین بعد از ۴۳سال دارند در می‌یایند که ریشۀ همۀ بدبختی‌های اقتصادیِ کشور، در اقتصادِ فاسد و ناکارآمدِ دولتیِ حاکم بر ایران است. بسیاری از بانک‌ها و واحد‌های اقتصادیِ متعلّق به دولت، یا هزاران شرکت بزرگ و کوچکِ دولتی، ایضاً مؤسساتِ مالی و تجاریِ وابسته به سپاه، زیان‌ده بوده و از بودجۀ عمومی ارتزاق می‌کنند. بماند فساد؛ که تار و پودِ بسیاری از آن‌ها را در نوردیده. اقتصادِ فاسد، درمانده و ورشکستۀ ایران، درستیِ کلامِ جاودانۀ «آدام اِسمیت» را به‌عینه نشان داد؛ که: «دولت، تاجرِ خوبی نیست».

### اصلاحات نیوز: سردار جوانی: به جوان ۲۰ ساله القا می‌کنند که رهبری مقصر مشکلات است
 معاون سیاسی سپاه گفت: به جوان ۲۰ ساله امروزی که گذشته ایران را ندیده است، القا می کنند که قبل از انقلاب مردم در رفاه بودند. در اغتشاشات ۹۶ جوان ما فریاد می زد «رضاشاه روحت شاد» و این خروجی آن تصویرسازی است.کم‌کم می گویند مشکل کشور رهبری است که اجازه مذاکره با آمریکا را نمی دهد.

### اصلاحات نیوز: فایل صوتی فرماندهان سپاه چالش ریاست مجدد قالیباف
رقابت اصول‌گراها برای نشستن بر صندلی ریاست/ آقا تهرانی هم رقيب قاليباف شد

بعد از اعلام كاندیداتوری الیاس نادران برای رقابت در انتخابات ریاست مجلس، حالا مرتضی آقا تهرانی، چهره برجسته جبهه پایداری نیز كاندیدای تصدی ریاست مجلس شده است.

محمدباقر قالیباف برای حفظ جایگاه ریاست خود با برخی چالش‌ها نیز مواجه است. نخست انتشار فایل صوتی فرماندهان سپاه و دوم انتشار خبر سفر خانواده او به تركیه که به #سیسمونی_گیت معروف شد، از جمله چالش‌های قالیباف محسوب می‌شود.

### سحام نیوز: معاون سیاسی سپاه: دشمن در حال تصرف ذهن و دل و اندیشه جوانان است
سردار جوانی معاون سیاسی سپاه: دشمن در حال تصرف ذهن و دل و اندیشه جوانان است.

به جوان ۲۰ ساله امروزی که گذشته ایران را ندیده است، القا می کنند که قبل از انقلاب مردم در رفاه بودند.

کم کم می گویند مشکل کشور رهبری است که اجازه مذاکره با آمریکا را نمی دهد.

از قديم گفتن فهم مردم را كه نمي شود گرفت  خودشان دارند مي بينند كه كشور با وجود آقاي خامنه اي به قبل از مشروطيت رسيده است. البته اگر به فتحعلي شاه برنخورد

### سجام نیوز: نظام جمهوری اسلامی درصدد افزایش قدرت و چیرگی سپاه پاسداران بر کشور است
ژرژ مالبرونو میگوید که رژیم مشغول تصفیه‌ای تازه است تا همۀ عوامل نزدیک به اصلاح‌طلبان و غیرانقلابیون را کنار بزند و بر قدرت و چیرگی سپاه پاسداران و نزدیکانش بیفزاید.

یک ناظر تهرانی گفته است که نوعی پاکسازی در محافل اقتصادی و مالی شروع شده. برخی افراد توسط اطلاعات سپاه مورد بازجویی قرار می‌گیرند و گاه چند هفته‌ای به زندان می‌افتند. ظاهراً هدف اینست که در همۀ فعالیت‌های اقتصادی و مالی و بازرگانی هر نوع قدرت و اختیارات از دست غیرخودی‌ها گرفته شود.

ژرژ مالبرونو معتقد است که سپاه حتی قبل از ریاست جمهوری ابراهیم رئیسی پاکسازی را شروع کرده بود تا حضور اصلاح‌طلبان را در همۀ سطوح کمتر کند. اینک مرحلۀ دوم
این تصفیۀ تدریجی با نظرداشت مسئلۀ جانشینی خامنه‌ای آغاز شده است. صنایع داروسازی که همیشه در دست بخش خصوصی بوده، یکی از اولین حوزه‌هایی است که مشمول این
پاکسازی شده است.

### بازگشت به ایدئولوژی انقلابی
معمولاً با بهانه‌های مالیاتی یا اتهام تقلب در واردات یا در حوزۀ ارز به سراغ آدم‌ها می‌روند. از یک سال پیش مشغول فهرست کردن فعالیت‌های همه هستند.

در بازجویی‌ها، یک سؤال مدام تکرار می‌شود:

خودتان را انقلابی می‌دانید، یا ضد انقلاب، یا غیرانقلابی؟

قبلاً رژیم آدم‌های غیرانقلابی را کم و بیش تحمل می‌کرد، اما از سال ۲٠۱٨ که تحریم‌های آمریکا سخت‌تر شد، حساسیت نظام به غیرخودی‌ها شدت گرفت. یک دیپلمات به مالبرونو گفته است: تغییر قدرت از طریق انتخابات ریاست جمهوری دیگر ممکن نیست. تحولاتی عمیق و درازمدت در درون رژیم جریان دارد که بر محور نگرش انقلابی پیش می‌رود.

روند پاکسازی‌ها کاملا جا افتاده است:
سپاه بازجویی افراد مظنون را به عهده می‌گیرد و سپس پرونده را تحویل قوۀ قضاییه می‌دهد که خود به اصطلاح انقلابی و مستقیماً زیر نظر رهبر است. اکثر متهمان خیلی زود از زندان آزاد می‌شوند و معمولاً از ترکیه، دوبی، کانادا و گهگاه نیز از اروپا سردرمی‌آورند.

جای این افراد ناخواسته را سپاهیان یا وابستگان به بنیادها می‌گیرند. محمد مخبر، معاون اول رئیس‌جمهوری از مهره‌هایی است که در تسهیل این روند نقش مهمی بازی می‌کند.

### سیاست صبر در برابر روسیه
تحولات درونی نظام به موازات تغییر جهت در سیاست خارجی و با اتکاء بر اصل نگاه به شرق صورت می‌گیرد. بسیاری از افرادی که دوباره صاحب مسئولیت و مقام شده‌اند، کسانی هستند که از دوران احمدی‌نژاد با تجار و شرکت‌های چینی ارتباط داشته‌اند.

اما رابطه با روسیه دچار تحولات غیرمنتظره شده است:

جنگ اوکراین یکباره الویت‌های مسکو را تغییر داد و مستقیماً بر مذاکرات احیای برجام تأثیر گذاشت. اگرچه گفته می‌شود که مذاکرات به خاطر مسئلۀ خروج سپاه پاسداران از فهرست سازمان‌های تروریستی به بن‌بست خورده، اما با شروع جنگ اوکراین و تحریم‌ها علیه روسیه، مسکو اصلاً مایل نبود که ایران به لطف توافق اتمی وارد بازار جهانی نفت و گاز شود و انرژی مورد نیاز اروپا را تأمین کند. به همین دلیل، در مذاکرات وین، روسها از ایرانی‌ها خواستند که کمی صبر کنند. این در حالی است که ایران حدود ۱٨٠ میلیون بشکه نفت ذخیره دارد که آمادۀ فروش است.

بنابراین تهران رفتارهای اخیر مسکو را چندان نپسندید، بخصوص که بر اساس ارزیابی بانک مرکزی، در صورت دستیابی به توافق اتمی، ایران خواهد توانست تا پایان سال ۲٠۲۴ (پایان دورۀ ریاست جمهوری جو بایدن) حدود ۳٠٠ میلیارد دلار درآمد صادرات نفتی را به حساب خود بریزد.

با اینحال، به گفتۀ یک منبع آگاه، خامنه‌ای نسبت به روابط با روسیه نگاه راهبردی دارد و معتقد است که ایران به یک متحد باثبات و قابل اعتماد نیاز دارد و به همین دلیل سیاست صبر را توصیه می‌کند.

اما صبر تا کی؟ کلمان تِرم کارشناس خاورمیانه و ایران می‌گوید:

امکان دارد که ایرانی‌ها با روس‌ها اختلاف پیدا کنند، اما نه در حد دعوا...

بدین ترتیب آیندۀ مذاکرات اتمی و صبر تهران در برابر مسکو مستقیماً به سرنوشت روسیه در جنگ اوکراین مرتبط شده است. ولی با طولانی شدن جنگ اوکراین، احتمال دارد که موضوع صبر کردن ایران منتفی شود.

با مصمم شدن  اروپاییان برای تحریم نفت و گاز روسیه و فرو رفتن ارتش این کشور در گل و لای جنگ اوکراین، معلوم نیست که مسکو چه رفتاری را در قبال تهران پیش خواهد گرفت.

### سحام نیوز: فرمانده نیروی انتظامی هم رده فرماندهان ارتش و سپاه/ تغييرات در ساختار نيروي انتظامي به تحولات پسا رهبر 
عبداله عبدی:

در پی تغییرات در ساختار نیروی انتظامی، عنوان اختصاری این نهاد از ناجا (نیروی انتظامی جمهوری اسلامی ایران) به فراجا (فرماندهی انتظامی جمهوری اسلامی ایران) تغییر کرد.

سخنگوی انتظامی هم گفته: طی یک سال آینده اسامی از روی خودروها و تجهیزات پلیس نیز تغییر کرده و عنوان فراجا روی آن نصب خواهد شد.

اضافه هم کرده: در تغییرات جدید سازمان اطلاعات انتظامی کل کشور نیز ایجاد و معاونت فرهنگی و اجتماعی نیز ارتقا پیدا خواهد کرد. یعنی عملاً پلیس اطلاعات و امنیت عمومی ناجا به دو مجموعه سازمان اطلاعات و پلیس امنیت عمومی تبدیل می شود.

از آنجا که فرامین ومصوبات فرمانده کل قوا؛ مُقدم بر قانون است؛ ظاهراً آقایان نیازی به اصلاح قانون تشکیل نیروی انتظامی مصوب مجلس شورای اسلامی هم نداشتند.

پیش از این نیروی انتظامی جایگاه سازمانی پایین‌تری نسبت به ارتش و سپاه داشت و با تبدیل آن به فرماندهی کل، هم رده ارتش و سپاه  قرار می‌گیرد، یعنی فرمانده نیروی انتظامی هم رده فرماندهان ارتش و سپاه است.

جایگاه فرمانده انتظامی پیش از این همرده وزرای دولت محسوب می‌شده و با این تغییر هم اکنون هم  رده معاون اول رییس جمهور محسوب می‌شود.

البته فرماندهان کل سپاه  و ارتش یعنی سلامی وموسوی درجه سرلشگری دارند اما اشتری فرمانده کل فعلی نیروی انتظامی  سرتیپ است.

دلیل این رخداد چه میتواند باشد؟ سناریوهای پشت پرده این تغییر آیا مرتبط به تحولات پسا رهبریست؟

با توجه به این اختیار فراقانونی آیت‌الله خامنه‌ای که توجیه آن را اصل ۵۷ قانون اساسی میدانند، (ولایت مطلقه) آیا وقت آن نرسیده تغیرات مهم آغاز شود و بجای جراحی بدن تب دار اقتصاد مردم، نظام حکمرانی جراحی و به نفع ملت اصلاح شود؟

جراحی که فقط جراح آن آیت‌الله خامنه‌ای است و پس از او متخصص پیوند یا اهدای اعضا به بالین این بیمار خواهد آمد.

### سحام نیوز: بازداشت متهم انتشار فایل صوتی محرمانه فرماندهان سپاه
كانال محرمانه وابسته به نيروهاي امنيتي مدعي شد اطلاعات سپاه محمد قائمي تامين كننده مالي ستاد سعيد محمد  و فرد مورد اعتماد او به اتهام انتشار فايل صوتي فساد سران سپاه و قاليباف رييس مجلس دستگير شده است   

نيمه محرمانه ادعا كرده پس از برگزاری جلسات مکرر با متهمان انتشار فایل صوتی فرماندهان سپاه از جمله سردار ذوالقدرنیا و توصیه‌های سرلشکر جعفری، مشخص شد که متهم اصلی انتشار فایل صوتی فرماندهان سپاه، «محمد قائمی» است كه پشت پرده بسیاری از اسنادی بوده که فعالان  عدالتخواه طی سالیان اخیر از پرونده های مالی نیروهای مسلح منتشر می کردند.

با این بازداشت مشخص مي شود به جاي محاكمه و برخورد با قاليباف و سران فاسد سپاه عامل انتشار نوار دستگير شده است

### رادیو فردا: انتشار گزارش‌هایی درباره بازداشت یک «سردار سپاه» به اتهام «درز» فایل صوتی فساد فرماندهان سپاه
گزارش‌های منتشر شده حاکی است که محمد قائمی، مدیر سابق هیات تصفیه هولدینگ یاس وابسته به سپاه پاسداران، بازداشت شده و بیش از دو ماه است که بدون دسترسی به وکیل در زندان به سر می‌برد.

سایت «رویداد ۲۴» با تایید خبر بازداشت آقای قائمی، از دلایل دستگیری وی ابراز بی‌اطلاعی کرده است، اما برخی رسانه‌ها گزارش داده‌اند که او عمدتا به‌دلیل درز فایل صوتی فساد فرماندهان سپاه که رادیو فردا نخستین بار آن را منتشر کرد، بازداشت شده است.

سایت «دیده‌بان ایران» از محمد قائمی به عنوان «سردار سپاه» نام برده و نوشته او با «شکایت احتمالی محمدباقر قالیباف» در بازداشت موقت به‌سر می‌برد و هنوز اجازه دسترسی به وکیل را ندارد.

در این گزارش‌ها نامی از نهاد بازداشت‌کننده برده نشده است، اما به نظر می‌رسد آقای قائمی توسط حفاظت اطلاعات سپاه پاسداران بازداشت شده باشد که ریاست آن با حسین طائب، یکی از حامیان اصلی محمدباقر قالیباف، در نظام جمهوری اسلامی است.

فایل صوتی مربوط به جلسه محرمانه محمدعلی (عزیز) جعفری، فرمانده وقت کل سپاه پاسداران، و صادق (میرزاحسن) ذوالقدرنیا، معاون سابق اقتصادی و سازندگی سپاه پاسداران، در سال ۹۷ درباره فساد نیروهای مرتبط با نیروی قدس سپاه، بنیاد تعاون سپاه و شهرداری تهران بود و ۲۱ بهمن سال گذشته توسط رادیو فردا منتشر شد.

محمدعلی جعفری، از سال‌های ۷۶ تا ۹۸ فرمانده کل سپاه پاسداران بود

در این فایل صوتی که اصالت آن توسط سخنگوی سپاه پاسداران تایید شد، محمدباقر قالیباف، شهردار وقت تهران، از سوی صادق ذوالقدرنیا معاون وقت سپاه به تلاش برای جعل سند به منظور لاپوشانی هشت هزار میلیادر تومان پول حیف‌ومیل شده در بنیاد تعاون سپاه متهم شده بود.

آقای ذوالقدرنیا به صراحت اعلام کرد که محمدباقر قالیباف، شهردار وقت تهران، به شدت از برخورد با پرونده فساد مرتبط با شهرداری و بنیاد تعاون سپاه ناراحت بوده و پس از این‌که تیم جمال‌الدین آبرومند در بنیاد تعاون سپاه «۸ هزار میلیارد تومان» [معادل دو میلیارد دلار به ارزش سال ۹۷] کم می‌آورند، قالیباف از او خواسته است که یک تفاهم‌نامه ۸ هزار میلیارد تومانی برای رفع و رجوع کردن ماجرا امضا کند.

«شرکت گروه توسعه اقتصادی یاس» مشهور به «هولدینگ یاس» بازوی اصلی بنیاد تعاون سپاه بود که در حوزه خدمات، واسطه‌گری و مسکن فعالیت داشت و در واقع نقش خزانه نیروی قدس سپاه را بازی می‌کرد.

خبرگزاری فارس، وابسته به سپاهِ، روز ۲۵ بهمن در گزارشی نوشت که چون «دولت وقت [دولت روحانی] حاضر به پشتیبانی از رزمندگان در میدان نبود»، هولدینگ یاس توسط مسئولان سپاه پاسداران تاسیس شد و «قرار بود از طریق اجرای پروژه‌های عمرانی منابع مالی لازم را برای پشتیبانی از جبهه مقاومت تامین کند».

مدیران ارشد شرکت یاس تحت نظارت قاسم سلیمانی، فرمانده وقت نیروی قدس سپاه فعالیت داشتند و بر اساس روایت محمدعلی جعفری در فایل صوتی، قاسم سلیمانی از برخوردهای صورت گرفته با اعضای مرتبط با پرونده فساد در هولدینگ سپاه ناراضی بوده است: «: «نسبت به برخورد شما [معاون اقتصادی سپاه] و حفاظت اطلاعات سپاه با یاس ناراحت بود. گفت پیش آقا [خامنه‌ای] هم رفتم».

هولدینگ یاس پس از بروز مفاسد گسترده که منجر به بازداشت برخی مدیرانش در سال ۹۶ شد، منحل شد. رقم یکی از پرونده‌های فساد مرتبط با این هولدینگ ۱۳ هزار میلیارد تومان اعلام شده است.

محمد قائمی که خود از نیروهای سپاه پاسداران است، پس از انحلال این هولدینگ مامور تصفیه اموال آن شد. از او به عنوان تامین‌کننده مالی و مشاور سعید محمد، نامزد انتخابات سال ۱۴۰۰ ریاست‌جمهوری، نام برده می‌شود. آقای محمد در آن انتخابات رد صلاحیت شد.

سردار جمال‌الدین آبرومند، رئيس پیشین هیئت مدیره بنیاد تعاون سپاه اکنون رئيس هیئت مشاوران فرمانده کل سپاه شده است

آقای قائمی پس از انتشار این فایل صوتی در جریان یک گفت‌وگوی توییتری با محمدسعید احدیان، مشاور محمدباقر قالیباف، خبر داد که پرونده تخلفات هولدینگ یاس، «۱۸۵ جلد» و فقط کیفرخواست «۵ جلد اول صادر شده و کیفرخواست مرحله دوم در راه استـ».

او افزوده بود که «در کیفرخواست مرحله اول فقط یک نفر متهم از ۱۴ متهم محکوم به برگرداندن ۴۸۰ میلیارد تومان رد مال و ۲۰ سال حبس شد». منظور او عیسی شریفی، قائم مقام محمدباقر قالیباف در دوران شهرداری تهران، بود که نامش به عنوان متهم ردیف اول این پرنده مطرح شد.

پرونده هولدینگ یاس در یک دادگاه نظامی مورد رسیدگی قرار گرفت و قوه قضائیه جمهوری اسلامی مدعی شد که برای برخی از متهمان آن احکام زندان و رد مال صادر شده است. با این حال، هیچ اطلاعاتی از این پرونده بزرگ فساد مالی در اختیار افکار عمومی قرار نگرفته است.

### نماینده کنگره: پرویز پرستویی در پروژه‌های تبلیغاتی تحت حمایت سپاه مشارکت مستقیم دارد

یک نشریه آمریکایی از آغاز فرآیند تحقیقات کنگره در مورد تصمیم دولت بایدن برای اعطای ویزای آمریکا به یک شهروند ایرانی مرتبط با سپاه قدس ایران و رهبر سابق آن [سرلشگر شهید] قاسم سلیمانی است.

روزنامه واشنگتن فری‌بیکن در گزارشی عجیب مدعی شد: جیم بنکس نماینده ایالت ایندیانا و عضو کمیته نیروهای مسلح مجلس نمایندگان آمریکا با ارسال نامه‌ای که یک نسخه از آن در اختیار واشنگتن فری‌بیکن قرار گرفته، از دولت بایدن درخواست کرده تا توضیح دهد که چرا به پرویز پرستویی، بازیگر ایرانی ویزا داده است.

باید از ورود پرستویی جلوگیری می‌شد

این قانونگذار می‌گوید: پرستویی روابطی علنی با سپاه پاسداران انقلاب اسلامی به عنوان سازمان تروریستی اعلام‌شده توسط ایالات متحده که مسئول کشتار تعداد زیادی از آمریکایی‌ها است، دارد.

این گزارش می‌افزاید: پرستویی در اواخر ماه گذشته مجوز حضور در مراسم نمایش یک فیلم در لس‌آنجلس که توسط گروه چپ افراطی ضد اسرائیلی کد پینک (Code Pink) برگزار
شده بود، دریافت کرد. تصاویر پرستویی در زمان حضور در این مراسم و هنگام حمله به یک ضدانقلاب ایرانی که او را در مورد نقض حقوق بشر رژیم به چالش می‌کشید،
منتشر شد.

بر اساس اطلاعات ارائه‌شده بنکس و مقامات ارشد سابق ایالات متحده در گفتگو با فری‌بیکن، روابط پرستویی با حکومت ایران و حمایت از شهید سلیمانی باید او را از ورود به ایالات متحده محروم نماید.

همزمانی سفر پرستویی با اوج‌گیری تهدیدات علنی ایران و سپاه برای ترور مقامات آمریکایی

سفر پرستویی در زمان اوج‌گیری تهدیدات علنی ایران و سپاه پاسداران برای ترور مقامات آمریکایی از جمله مایک پمپئو، وزیر امور خارجه پیشین انجام شد. همچنین این سفر در زمانی انجام شد که دولت بایدن در حال برنامه‌ریزی جهت خروج نام سپاه پاسداران انقلاب اسلامی از فهرست سازمان‌های تروریستی به عنوان بخشی از بسته امتیازاتی به ایران است که هدف آن ترغیب تهران به امضای نسخه جدیدی از توافق هسته‌ای سال ۲۰۱۵ میلادی است.

بنکس در نامه‌ای به آنتونی بلینکن، وزیر امور خارجه و الساندرو مایورکاس، وزیر امنیت داخلی نوشت: پرستویی در پروژه‌های تبلیغاتی تحت حمایت سپاه پاسداران انقلاب اسلامی، مشارکت مستقیم داشته و یک ایدئولوژی تندرو در دستور کار حکومت را ترویج می‌کند که هدف آن، شکل دادن به فرهنگ ایران است. همچنین او در بسیاری از فیلم‌های حامی نظام و سپاه پاسداران به ایفای نقش پرداخته است.

وزارت امور خارجه در بیانیه ارسال‌شده به فری‌بیکن در خصوص ورود پرستویی به ایالات متحده اعلام کرده که سوابق ویزا بر اساس قوانین ایالات متحده محرمانه است، بنابراین، ما نمی‌توانیم در مورد جزئیات پرونده‌های ویزا صحبت کنیم.

به گفته بنکس، پرستویی به صراحت از سلیمانی حمایت کرده و در مصاحبه‌های تلویزیونی از او تمجید می‌کند و در عکس‌هایی دیده می‌شود که با سرکرده تروریست‌ها و دیگر شخصیت‌های ارشد سپاه پاسداران انقلاب اسلامی دیدار می‌کند و به گفته بنکس، وی به شخصیت‌های کلیدی سازمان تروریستی، بسیار نزدیک است.

این نشریه آمریکایی در بخش دیگری از گزارش خود با عقده‌گشایی نسبت به سپاه پاسداران نوشت: بنکس معتقد است که تصمیم وزارت امور خارجه برای اعطای روادید به پرستویی، تلاش‌های آمریکا برای منزوی کردن دولت تندرو ایران، گروه تروریستی سپاه پاسداران انقلاب اسلامی و سازمان‌های نیابتی جهادی این کشور را تضعیف می‌کند که به حملات خود به پایگاه‌های آمریکا در منطقه ادامه می‌دهند.  به گفته بنکس، همچنین این اقدام می‌تواند به ایران کمک نماید تا هسته‌های تروریستی مستقر در خاک آمریکا را فعال کند.

بنکس می‌نویسد: دپارتمان‌های شما حتی قبل از اینکه سپاه پاسداران از فهرست خارج شود، به اعضای بدنام و سرشناس سپاه پاسداران اجازه ورود به کشور ما داده‌اند. من فقط می‌توانم تصور کنم که اگر سپاه واقعاً از فهرست خارج شده باشد، چگونه اعضای سپاه می‌توانند به صورت قانونی برای سوءاستفاده از بازار و سیستم مالی ما و انجام فعالیت‌های تروریستی علیه ایالات متحده به خاک آمریکا هجوم آورند.

این قانونگذار از وزارت امور خارجه و سازمان امنیت داخلی خواسته تا حداکثر تا ۲۰ مه به این نامه پاسخ داده و روندی را که منجر به دریافت ویزای پرستویی و همراهانش شد، توضیح دهند. این درخواست شامل نام فرد یا افرادی است که در تأیید ویزا نقش داشته‌اند.

### درخواست رصد مطالب رسانه‌های اجتماعی متقاضیان ویزا
بنکس این پرسش را مطرح کرده که دولتمردان چه رویه‌ای برای اطمینان از عدم پذیرش حامیان یا مدافعان تروریسم ایران در ایالات متحده در نظر گرفته‌اند؟

همچنین بنکس درخواست کرده که آیا وزارت امور خارجه مطالب رسانه‌های اجتماعی متقاضیان ویزا را برای ارزیابی روابط احتمالی آنها با سپاه پاسداران انقلاب اسلامی و سایر گروه‌های تروریستی ایرانی بررسی می‌کند یا خیر. و آیا وابستگی به سپاه پاسداران انقلاب اسلامی معیاری برای ارزیابی این موضوع است که آیا می‌توان به یک فرد خارجی، اقامت دائم ایالات متحده اعطا کرد؟

بنکس در این نامه درخواست کرده که توضیح داده شود دولت بایدن چه اقداماتی انجام می‌دهد تا اطمینان حاصل گردد که عوامل ایرانی (به ویژه آنهایی که به دنبال ترور مقامات ایالات متحده هستند) به عنوان ایرانیان عادی که درخواست ویزای توریستی می‌کنند، ظاهر نمی‌شوند؟

وی در بخش دیگری از این نامه از وزارت امور خارجه درخواست کرده تا اطلاعات دقیقی در مورد تلاش‌های خود برای مقابله با اطلاعات نادرست و تبلیغات ایرانی ارائه دهد. ایران به عنوان یکی از چند رژیم متخاصم (از جمله روسیه) که تلاش کرد بر نتایج انتخابات ریاست جمهوری سال ۲۰۲۰ میلادی تأثیر بگذارد، ذکر شده است.

### نگرانی از نحوه اعطای ویزا به ایرانیان
گابریل نورونها، مشاور ویژه وزارت امور خارجه در امور ایران در دوران دولت ترامپ، تصمیم به اعطای ویزا به پرستویی را زیر سؤال برده است.

نورون‌ها در گفتگو به فری‌بیکن گفت: این موضوع بسیار نگران‌کننده است که وزارت امور خارجه به هواداران سلیمانی روادید می‌دهد، در حالی که رژیم تهران بارها اعلام کرده که در تلاش برای کشتن مقامات آمریکایی جهت انتقام از ترور قاسم سلیمانی است.

وی افزود: اگر آنها نتوانند در شرایط کنونی بررسی‌های اولیه را انجام دهند، با لغو تحریم روادید صدها هزار نفر از اعضای سپاه، وضعیت بسیار بدتر خواهد شد. به نظر نمی‌رسد آنها برنامه‌ای برای جلوگیری از ورود بدترین تروریست‌ها به کشور ما داشته باشند.

الی کوهانیم که در دوران دولت ترامپ به عنوان معاون فرستاده ویژه وزارت امور خارجه برای نظارت و مبارزه با یهودی‌ستیزی فعالیت می‌کرد، هشدار داده که متحدان تندرو ایران ممکن است در داخل ایالات متحده یک مشکل ایجاد کنند.

آیا پرستویی به اتباع ایرانی مقیم آمریکا پیام‌هایی ارسال کرده است؟

وی افزود: در زمانی که وزیر امور خارجه بلینکن در کنگره اعلام کرده که رژیم ایران، تهدیدی همیشگی علیه مقامات آمریکایی چه در حال حاضر و چه در گذشته ایجاد می‌نماید، صدور روادید وزارت خارجه بایدن برای یکی از اعضای سپاه پاسداران انقلاب اسلامی مانند پرویز پرستویی، غیرعقلانی است.

در پایان این گزارش مدعی شد: پرستویی ظاهراً در حال اجرای یک تور سینمایی است، اما آیا راهی وجود دارد که بدانیم آیا او اینجاست تا اتفاقات یک سریال تلویزیونی را به واقعیت تبدیل کند؟ و یا به اتباع ایرانی مقیم آمریکا پیام‌هایی ارسال کند؟ چرا در زمانی که مقامات دولتی آمریکا در معرض تهدید هستند، دولت بایدن اجازه می‌دهد تا یک عضو سازمانی رژیم ایران، مانند پرستویی وارد خاک آمریکا شود؟

ملاحظات: به نظر می‌رسد  این دروغ‌پراکنی‌ها و فضاسازی رسانه‌های آمریکایی صرفا به منظور افزایش فشارها بر دولت بایدن برای جلوگیری از خروج نام سپاه پاسداران از فهرست سازمان‌های تروریستی خارجی است و لابی صهیونیستی-آمریکایی در تلاش است تا از هرگونه اتهام بی‌اساسی جهت پیشبرد اهداف ضدایرانی خود و سنگ‌اندازی در روند مذاکرات هسته‌ای بهره بگیرد.

## چهره‌های خبرساز این هفته

### الف) شیرین ابوعاقله
شهادت خبرنگار الجزیره و پس از آن تشییع جنازه وی در رسانه های ایران بسیار بازخورد داشت. هرچند برخی رسانه های خارجی مثل AP تلاش کردند شهادت وی را زیر سوال ببرند و نهایتا او را در قربانی تبادل آتش میان عوامل رژیم و فلسطینی ها معرفی کردند اما شهادت این خبرنگار در فضای داخلی بسیار مورد اقبال قرار گرفت.

### ب) میخائیل اولیانف
اخیرا فعالیت دیپلمات روسی در فضای مجازی افزایش یافته و در برخی موارد با کاربران ایرانی به طور مستقیم به گفت و گو می پردازد. اولیانف در یک مورد در واکنش به توییت یک کاربر ایرانی که نوشته بود: « تاریخ تکرار می شود و خیانت شما تمامی ندارد. اکنون به فکر خود باشید که مثل خر در گل گیر کرده اید.» پاسخ داد: «Me or you?» به این معنا که « ما یا شما؟ ». این توییت توسط کانال های خبری متعددی بازنشر شد.

### ج) مجتبی توانگر
کانال تلگرامی اخبار نیمه محرمانه مطلبی علیه این نماینده مردم تهران در مجلس کار کرد. کانال نیمه محرمانه در این مطلب نوشت: « توانگر به دلیل فعالیتهای
مالی شبه‌دار و گسترده که در زمان نمایندگی خود داشته احتمال قوی میدهد که در انتخابات مجلس آینده رد صلاحیت شود. گزارشهایی چون اخذ سکه بابت عدم اعلام وصول
استیضاح دژپسند وزیر وقت اقتصاد توسط هیات رییسه مجلس، خرید دلار با وام اضطراری مجلس، چپاندن گزینه های مختلف در دولت با سواستفاده گسترده از جایگاه
نمایندگی، پرتفوی میلیاردی بورس که محل تامین اعتبار آن محل سوال است و چندین مسأله دیگر.»

توانگر در واکنش به این ماجرا دلنوشته ای منتشر کرد که در فضای مجازی با استقبال کاربران نیز مواجه شد. او نوشت: « بیشتر از یک‌سال است که از کانال‌های
دروغ‌پراکن در دستگاه قضا شکایت کرده‌ام و به همه نهادهای مسئول نامه نوشتم و خواستار برخورد با این شب‌نامه‌ها شدم ولی دریغ از یک خط پاسخ. البته می‌دانم
این قصه پرغصه فقط محدود به من نیست و افراد بسیار دیگری را نیز هدف گرفته است و ظاهرا کسی انگیزه ندارد با این ظلم سازمان یافته برخورد کند.»

نکته جالب توجه آن است که بسیاری از کاربران فضای مجازی این کانالها را به سپاه منتسب می دانند. 

### د) عادل فردوسی پور
مجری سابق برنامه نود در مراسم فارغ التحصیلی دانشجویان دانشگاه شریف گفت: « همیشه یکی از حسرت‌ ها، افسوس‌ ها و ناراحتی‌ هایم رفتن بچه‌ ها به خارج هست.با مهاجرت هر ایرانی یک خنجر بر قلبم زده می‌ شود. »

این مواضع مورد استقبال جریان انقلابی قرار گرفت و بسیاری از کاربران در ستایش این رویکرد فردوسی پور مطلب منتشر کردند. وحید یامین پور در واکنش به این سخنان نوشت: به سهم خودم از جناب فردوسی‌پور ممنونم به‌خاطر این وطن‌دوستی نجیبانه در این شرایط سخت.

خاطرنشان می شود فردوسی پور مدتهاست تلاش می کند برنامه نود را از سر بگیرد. جبلی و تیم جدید صداوسیما نیز در واکنش های مختلف به این ماجرا اظهار تمایل کرده اند. یک تحلیل از این سخنان این است که این اظهارات فردوسی پور برای نشان دادن در چارچوب بودن فردوسی پور و در راستای فضاسازی برای بازگشت وی به صداوسیما ایراد شده است.

### ی) وریا غفوری
کاپیتان تیم استقلال پس از قهرمانی در لیگ در یک مصاحبه تصویری گفت: « من واقعا وقتی میبینم اوضاع رو بغض گلوم رو میگیره، واقعا ناراحت میشم و کاری از دست آدم بر نمیاد. من نمیدونم واقعا مسوولین شرمنده نمیشن این موقعیت ها رو میبینن؟ من میدونم الان تو اهواز خیلی درگیری ها هست، خیلی مشکلات هست، خیلی ها اعتراض کردند، امیدوارم به بهترین شکل جمع بشه و مردم ما بتونن چیزی که لایقش هستن به اون شکل زندگی کنند. این حق مردم ایرانه که سعادتمند زندگی کنند.»

این اظهارات مورد استقبال بسیاری از رسانه های اصلاح طلب و ضدانقلاب قرار گرفت. روزنامه سازندگی تیتر اصلی صفحه یک خود را به این اظهارات اختصاص داد و تیتر زد: « در کنار مردم». بی بی سی تیتر زد: « وریا غفوری؛ کاپیتانی که شبیه بقیه نیست». برخی بازیگران مانند پیمان معادی هم از غفوری تمجید کردند.

طی روزهای گذشته یکی از برنامه های ضدانقلاب تحریک سلبریتی های حوزه های مختلف برای واکنش به گرانی ها بوده است.

### ن) استاندار زنجان و مهدی رسولی
حضور استاندار زنجان در هیات ثارالله زنجان به دعوت مهدی رسولی برای پاسخ به برخی سوالات درباره طرح اقتصادی دولت با واکنش گسترده در فضای مجازی مواجه شد. کاربران جبهه انقلاب از این اقدام رسولی و استاندار زنجان استقبال کردند.

### و) آیت الله رئیسی
حضور آیت الله رئیسی در میان مردم پس از اجرای طرح اقتصادی دولت با استقبال زیاد کاربران مواجه شد. اغلب این حرکت را با عبارت « من هم صبح جمعه فهمیدم قیمت ها
افزایش یافته » حسن روحانی مقایسه کردند و عبارت «فرق می کند چه کسی رئیس جمهور باشد» را استفاده کردند.


## مردم در «فارس من» چه می گویند؟

__سامانه «فارس من» به عنوان یکی از مهمترین نقاط اتصال مردم با خبرگزاری فارس (و البته مجموعه رسانه‌های کشور)، منعکس کننده بخش قابل توجهی از دغدغه‌های ذهنی
و روزمره مردم است؛ دغدغه‌هایی که بسیاری از مواقع اصلا در رسانه‌ها دیده نمی‌شود و یا به اندازه و شکل مورد نیاز مردم به آن پرداخته نمی‌شود. ذکر این توضیح
ضروری است که بسیاری از موضوعاتی که گاهی در رسانه‌ها پررنگ می‌شود، چندان مورد توجه مردم نیست و در نقطه مقابل، بسیاری از درخواست‌های مردم الزاما جنبه
کارشناسی ندارد ولی به‌عنوان یک دغدغه مهم باید به آن توجه شود. در این بخش، به بررسی تعدادی از مهمترین پویش‌های ثبت شده در یک هفته اخیر می‌پردازیم.__

### درخواست تأمین امنیت اطراف دانشگاه صنعتی شریف
نظر مخاطب: این روزها ردپای سارقان در خیابان‌های اطراف دانشگاه احساس می‌شود و نبود امنیت کافی سلامت روح و روان دانشجویان دانشگاه را مختل کرده است و به بعضی از دانشجویان خسارات مادی وارد ساخته است.

توضیح: افزایش سرقت و زورگیری، بار روانی منفی شدیدی را در جامعه حاکم کرده. این پویش، بیانگر استقرار و برنامه‌ریزی باندهای سرقت در اطراف دانشگاه‌هاست؛ چرا که معمولا دانشجویان دارای لوازم الکترونیکی گران‌قیمتی هستند. نکته مهم این است که اغلب دانشجویان در شبکه‌های اجتماعی فعالیت دارند و وقوع جرایم نسبت به آنها ممکن است با ضریب چندبرابری در جامعه منعکس شده و القای ناامنی کند. ضمن آنکه بروز نارضایتی در این قشر، می‌تواند بازنشر بالایی در میان طبقه متوسط داشته باشد.

### انتقاد دانشجویان امیرکبیر به کاهش کیفیت غذا و امکانات بهداشتی
نظر مخاطب: ما دانشجویان یکی از پرافتخارترین دانشگاه‌های کشور این روزها به جای علم آموزی و تمرکز بر مشکلات تحصیلی در تلاش برای احقاق حقوق اولیه خود هستیم و امیدواریم که مسئولان محترم صبر دانشجویان را بیش از این مورد محک قرار ندهند.

توضیح: دانشگاه صنعتی امیرکبیر در اعتراضات دانشجویی نقش پیشرو و پیشران را ایفا می‌کند. اغلب ناآرامی‌های این دانشگاه با بهانه‌های صنفی آغاز می‌شود و به فاصله کمی با موج‌سواری جریان‌های سیاسی به یک رخداد امنیتی تبدیل می‌شود. به همین دلیل پویش 1000 امضایی اعتراض به وضعیت غذا را می‌توان زنگ خطری برای تجمع و ناآرامی در این دانشگاه (و سپس در دانشگاه‌های دیگر) قلمداد کرد.

### پیگیری کمبود شیر خشک ضدحساسیت در بازار
نظر مخاطب: مدت چند ماه است که حتی یک عدد شیر خشک ضد حساسیت برای کودکانی که به پروتئین گاوی حساسیت دارند در بازار موجود نمی‌باشد

توضیح: کمبود شیرخشک، به دلیل ارتباط نزدیک با سلامتی نوزاد، خیلی زود می‌تواند به زمینه نارضایتی و همچنین فضاسازی رسانه‌ای تبدیل شود. کمااینکه کمبود شیرخشک در آمریکا در هفته اخیر به یکی از ابزارهای جنگ رسانه‌ای در ایران بدل شده بود. 

### پیگیری چرایی قطع یارانه خانواده بیماران خاص
نظر مخاطب: مکرراً در رسانه‌ها گفته شده که یارانه بیماران خاص و صعب‌العلاج قطع نمی‌شود اما متأسفانه پس چرا در هفته قبل خلاف این ادعا عمل شده است؟!

توضیح: این قبیل اشکالات ممکن است بسیار محدود و معدود باشد اما بلافاصله قابلیت تبدیل شدن به یک موج روانی در جامعه را دارد که می‌تواند کلیت صحت‌سنجی نطام اصلاح یارانه را زیر سوال ببرد

### شلوغی نانوایی‌ها را دریابید!
نظر مخاطب: بعد از افزایش قیمت‌های مرغ و تخم مرغ، روغن و لبنیات، مردم شاهد افزایش صف‌های نانوایی‌ها هستند.

توضیح: افزایش صف نانوایی در هفته اخیر و بالاخص در نواحی کم‌برخوردار، کاملا محسوس بوده و این صف‌ها خود منشا شیوع نارضایتی‌ها و شایعات خستند

### ایده ساخت نیروگاه خورشیدی برق به دست جهادی‌ها
نظر مخاطب: تکنولوژی ساخت نیروگاه‌های خورشیدی را به یک گروه سازمان یافته جهادی دانش بنیان انتقال بدهیم تا سرحد توان هزینه ساخت و راه اندازی نیروگاه را بصورت چشم‌گیری کاهش بدهند که انصافا دارای تکنولوژی پیچیده‌ای هم نمی‌باشد.

توضیح: باتوجه به احتمال بروز تنش آبی و همزمان کمبود تولید برق در تابستان سال جاری، فعالیت گروه‌های جهادی در زمینه تجهیز مناطق کم‌برخوردار به نیروگاه‌های کوچک برقی می‌تواند علاوه بر جبران کمبود برق، زمینه اشتغال‌آفرینی و درآمدزایی دائم را نیز فراهم کند.

### الزام حجاج به تزریق واکسن غیرایرانی
نظر مخاطب: سازمان حج و زیارت از حجاج حج تمتع خواسته در صورتی که قبلا واکسن برکت تزریق کرده اند، در فاصله ۵ هفته به اعزام کاروانها، در دو مرحله واکسن سینوفارم تزریق کنند تا عربستان اجازه ورود بدهند.

توضیح: این خبر، اعتبار واکسن ایرانی را شدیدا زیر سوال برده. انتظار می‌رفت که سازمان حج و زیارت ایران رایزنی بیشتری برای پذیرش واکسن ایرانی بکنند. بالاخص که می‌توان حدس زد بسیاری از افرادی که به حج می‌روند، احتمالا از خانواده‌هایی هستند که از واکسن برکت استفاده کرده‌اند.

### موانع فرزندآوری در وزارت بهداشت حذف شود
نظر مخاطب: علی رغم ابلاغ قانون حمایت از خانواده و جوانی جمعیت و گذشت بیش از ۶ ماه از آن متاسفانه برخی معاونین وزیر، مدیران میانی و کارشناسان او مانع اجرای آن هستند!

توضیح: ظاهرا هنوز بدنه وزارت بهداشت چندان با سیاست‌های جمعیتی همراه نشده و این امر می‌تواند به مانع جدی در اقناع خانواده‌ها و بالاخص مادران باردار تبدیل شود.

### حذف موسیقی تند و حرکات موزون از ورزش مدارس
نظر مخاطب: برنامه‌هایی مشابه رقص با نام ورزش صبحگاهی همراه با موسیقی ریتم‌دار به عنوان ابلاغیه آموزش و پرورش با هدف شاداب‌سازی دانش‌آموزان در حال اجراست.

توضیح: این پویش با حدود 3هزار امضا، بیانگر دغدغه خانواده‌های مذهبی در مواجهه با برنامه‌های رسمی مدارسی است که ذیل قوانین جمهوری اسلامی فعالیت می‌کنند. متاسفانه روند فعلی به‌گونه‌ای پیش می‌رود که خانواده‌های مذهبی، به دلایل اعتقادی جرات ثبت‌نام فرزندان خود در مدارس دولتی را ندارند.

### چرا برای قیمت‌های میلیونی حجاب برتر فکری نمی‌شود؟
نظر مخاطب: کسی که چادر می پوشد زیر چادر هم یک پوشش کاملی دارد و این هزینه مضاعف است. چرا خانم های چادری باید هزینه بالاتری بپردازند تا این حجاب برتر را داشته باشند؟ وقتی بعد از چند سال توان این را نداشته باشید که برای خود و دختران‌شان پارچه چادر تهیه کنید ممکن است این حجاب برتر را کنار بگذارید.

توضیح: گرانی لباس‌های پوشیده (و بالاخص چادر) در کنار قیمت مناسب و ارزان لباس‌های ناهنجار، گلایه مدام بانوان محجبه است که متاسفانه تاکنون پاسخ مناسبی هم دریافت نکرده است. 

### حجاب استایل‌ها چه آثاری در فرهنگسازی حجاب‌ دارند؟
نظر مخاطب: وجود حجاب استایل‌ها معضل جدی اینستاگرام و شبکه‌های اجتماعی شده است. این افراد در شبکه‌های اجتماعی با برندسازی و تبلیغات سوء تاثیرات خودشان را بر روی سبک زندگی ایرانی اسلامی خواهند گذاشت.

توضیح: حجاب‌استایل‌ها با بهره‌گیری از جاذبه جنسی بر روی پسران و با استفاده از جاذبه عاطفی بر دختران محجبه تاثیر می‌گذارند. نکته مهم اینجاست که مرجعیت این افراد در حد پوشش باقی نمی‌ماند و به‌تدریج جایگاه مرجعیت فکری و اعتقادی هم پیدا می‌کنند.

### تغییر ظرفیت پذیرش دانشجوی پرستاری
نظر مخاطب: آمار و ارقام نشان می‌دهند سرانه‌ی تعداد پرستار نسبت به کشور‌های منطقه بسیار پایین است.

نظر مخاطب: افزایش ظرفیت پرستاری بدون ایجاد زیرساخت‌های آن یعنی هدف قرار دادن مستقیم سلامت مردم.

توضیح: در حالی که مردم خواستار افزایش ظرفیت پرستاری هستند و آن را عامل کاهش هزینه‌ها می‌دانند، دانشجویان رشته پرستاری معتقدند که پرستارهای بسیاری هستند که استخدام نشده‌اند و نیازی به تغییر ظرفیت نیست.

### افزایش حقوق سالیانه قرارداد موقت طبق قانون کار
نظر مخاطب: نیروهای زحمتکش قرارداد مستقیم (موقت) به رغم عدم استخدام رسمی و تابع قانون کار بودن، اما در مواردی چون عیدی پایان سال و نرخ افزایش حقوق سالیانه، مشمول قانون استخدامی می‌شوند در حالی که از دیگر حقوق نیروهای رسمی محروم هستند. در این راستا مجلس و شورای محترم نگهبان این مسیر را اصلاح نموده‌اند اما دولت با عدم تمکین از قانون، همچنان بر بی‌عدالتی سابق اصرار دارد و بخشنامه مغایر با این مصوبه در 1401.02.15، صادر نموده است.

توضیح: نیروهای غیررسمی همواره دارای احساس تبعیض نسبت به نیروهای رسمی بوده‌اند و حس می‌کنند علاوه بر کار بیشتر، حقوق کمتری دریافت می‌کنند که حتی بخشی از این حقوق اندک‌شان نیز خرج پیمانکاران خاص می‌َشود. حال این بار، قانون افزایش 10درصدی حقوق (کارمندان دولت) شامل حال آنان شده در حالی که برداشت می‌کنند چنانچه طبق قانون کار با آنها رفتار شود، درامد بیشتری خواهند داشت.

### جلوگیری از ورود آلنا دوهان به کشور
نظر مخاطب: حال که سازمان ملل نتوانسته است جاوید رحمان، گزارشگر ویژه‌ حقوق بشر آن سازمان و جاسوس موساد را به کشورمان بفرستد، آلنا دوهان را جایگزین وی نموده است! ر شرایط جنگ اقتصادی دشمنان قصد دارند کار ناتمامی را که می‌خواستند از طریق اف‌ای‌تی‌اف انجام دهند، با فرستادن جاسوسانی به کشور برای گرا دادن به ایشان، کالیبره و نقطه‌زن کردن تحریم‌ها، کشف راه‌های دور زدن و خنثی‌سازی آن‌ها، و شناسایی افراد مؤثر در این حوزه، به سرانجام برسانند؛ و از سوی دیگر با آموزش عوامل مخالف داخلی برای راه‌اندازی آشوب و فتنه به بهانه‌ گرانی و دفاع از حقوق بشر، بعضی افراد ساده‌لوح را تحریک نمایند.

توضیح: همراهی نهادهای عالی‌رتبه با ورود گزارشگر حقوق بشر به ایران، برخلاف تصورات قبلی بسیاری از انقلابیون در خصوص مواجهه با این افراد است. بهتر بود در چنین مواردی، ابتدا یک اقناع رسانه‌ای صورت می‌گرفت. 

## مردم در «کارزار» چه می گویند؟
__سایت «کارزار» نیز طی یک فرآیند تقریبا مشابه با «فارس من» به جمع‌آوری مطالبات مردم می‌پردازد. هرچند درخصوص میزان اعتبار امضاهای این سایت ابهاماتی مطرح
شده، اما باز هم می‌توان پویش‌های پرامضای این سایت را به‌عنوان یکی از دغدغه‌های جدی مردم در نظر گرفت. نکته قابل توجه درباره این سایت، نوع رویکرد پویش‌های
پرمخاطب آن است که عموما رویکرد انتقادی نسبت به جریان انقلابی دارد.__

#### مخالفت با طرح استفاده از اشیاء باستانی و گنج‌ها
نظر مخاطب: این طرح قاچاق اشیاء تاریخی و باستانی که متعلق به همه مردم است را قانونی و رسمی می‌کند و جز سوداگران اشیا تاریخی و فلزیاب‌دارها از آن سود نخواهند برد.

توضیح: نگاه کالایی به آثار باستانی و میراث فرهنگی در این طرح، و برخورد صرفا اقتصادی درباره این اشیا باعث اعتراض مخاطبان شده و تصویب آن می‌تواند آثار زیانبار تاریخی بر جای بگذارد. بالاخص که بر اساس این طرح، فروش اشیای باستانی به خارج از کشور رسمیت می‌یابد.

#### اعلام حمایت همه‌جانبه از رئیس جمهور محترم دولت سیزدهم
نظر مخاطب: حمایت همه‌جانبه خود را از رئیس جمهور انقلابی، جهادی و مردمی ایران را در امور اجرای طرح‌های حساس و کلان کشور از جمله کالبدشکافی عمیق اقتصاد کشور، اعلام می‌داریم.

توضیح: این پویش را می‌توان از موارد استثنا در سایت کارزار دانست که در حمایت از جریان انقلابی شکل گرفته است و توانسته در میان پویش‌های پرمخاطب این سایت قرار گیرد. 

#### درخواست حذف بودجه صداوسیما و تقسیم آن بین مردم
نظر مخاطب: ساخت بی‌شمار شبکه‌های تلویزیونی که از پول بیت‌المال تأمین می‌شوند و تعداد بسیار کمی از مردم آن را مشاهده می‌کنند فقط هدر رفت بیت‌المال است. درخواست می‌شود بودجه در نظر گرفته شده برای صداوسیما به شکل مستقیم بین مردم تقسیم شود.

توضیح: این پیشنهاد، هفته پیش توسط جلیل رحیمی جهان آبادی نماینده تربت جام در مجلس شورای اسلامی مطرح شده بود. فارغ از اهمیت وجود یک رسانه ملی، جالب است بدانیم که درصورت تبدیل بودجه صدا و سیما به یارانه، ماهانه فقط حدود 6هزار تومان یارانه به مردم تعلق می‌گیرد. 

همزمان با زمزمه های حذف ارز ترجیحی روند انواع داروها و آمپول های خاص به ویژه برای بیماران قلبی و انواع آنتی بیوتیک ها به شدت در داروخانه ها کمیاب و متاسفانه با چندین برابر قیمت توسط دلالان و داروخانه های متخلف به فروش میرسد.

این در حالیست که احتکار کالاهای اساسی همچنان روندی صعودی دارد. در همین رابطه طی دو روز اخیر محموله هایی تا چند صد تنی روغن، برنج، ماکارونی در تهران مازندران، اصفهان، خ.رضوی، فارس، همدان، ک و ب، قزوین و کرمان کشف شده است.



### تجمع اعتراضی سهامداران بانک دی
امروز چهارشنبه ۲۱ اردیبهشت، تعدادی از سهامداران مالباخته بانک دی، مقابل بانک مرکزی اقدام به برگزاری تجمع اعتراضی کردند.

### سهمیه‌بندی برخی اقلام غذایی در فروشگاه‌ها
تصاویر منتشر شده در فضای مجازی بیانگر کمبود و سهمیه‌بندی برخی از مواد غذایی در فروشگاه‌های کوچک و بزرگ شهرهای مختلف است.

### آهنگ تقدیمی خواننده بختیاری به "احمدی‌نژاد"
در انتقاد به گرانی‌های اخیر دولت رییسی، بهروز بهلولی، خواننده فولکلور بختیاری با انتشار این آهنگ در صفحه اینستاگرام خود، آن را به دولت بهار تقدیم کرده است.

### "زاهد" موزیک ویدئوی جدید خواننده ضدانقلاب
امید طوطیان، خواننده‌ای است که به ویژه طی ۲ سال گذشته با سبک و محتوای خاص خود و اشعاری در مخالفت با نظام مطرح و مشهور شده است.(بابت انتشار تصاویر مربوط به موزیک ویدئوی زاهد، عذرخواهی میکنیم)

### تمسخر "جراحی اقتصادی" دولت توسط ضدانقلاب
فعالان معاند و توییتری‌های برانداز، طرح گرافیکی جراحی اقتصادی رئیس جمهور و وزیر دولت را سوژه تمسخر دولت و مسئولین نظام کردند.

سیدمحمد حسینی، طراح گرافیکی انقلابی طرح جدید را برای حمایت از دولت در کنار گزیده‌ای از بیانات رهبر انقلاب در خصوص اقدامات صورت گرفته در راستای بهبود اقتصاد
منتشر کرد که نشان می‌دهد وزیر اقتصاد و رئیس جمهور در لباس پزشک جراح، در اتاق عمل مشغول جراحی یک بیمار هستند.

این طرح از سوی کاربران انقلابی منتشر و منعکس شد و هشتگ «جراحی اقتصادی» در فضای مجازی به آن تعلق گرفت. پس از وایرال شدن این تصویر جریان معاند و فعالان وابسته به جریان اصلاحات آن را تخریب و مورد تمسخر قرار دادند. همچنین رفته رفته برخی کاربران برای مسخره کردن آن تصاویر رئیس مجلس، مقام معظم رهبری، محسن رضایی و محمد مخبر را اضافه کردند.

### وضعیت نامناسب حجاب در نمایشگاه کتاب
اوضاع زننده حجاب و عفاف در سی و سومین نمایشگاه کتاب تهران مورد اعتراض مراجعه کنندگان قرار گرفته است. با وجود اخطارهای نهادهای نظارتی، مسئولان اجرایی
نمایشگاه توجهی به تذکرات نکرده اند.  
